 
Necrologia Ieri ad Hammamet , in Tunisia , è morto Bettino Craxi , già deputato al Parlamento europeo dal 17 luglio 1979 al 20 agosto 1983 e poi dal 25 luglio 1989 al 30 aprile 1992 .
Fu anche Presidente in carica del Consiglio europeo in qualità di Presidente del Consiglio dei Ministri della Repubblica italiana , carica che ricoprì dal 4 agosto 1984 fino alle sue dimissioni il 3 marzo 1987 .
Invito il Parlamento europeo ad osservare in sua memoria un minuto di silenzio .
( Il Parlamento osserva un minuto di silenzio )
 
Approvazione del processo verbale della seduta precedente Il processo verbale della seduta di ieri è stato distribuito .
Vi sono osservazioni ?
Signor Presidente , c' è una questione che vorrei sollevare prima che abbia inizio il dibattito sulla pesca .
Gli onorevoli deputati sono forse a conoscenza del tragico naufragio di un peschereccio , al largo delle coste scozzesi , in cui hanno perso la vita tutti e sette i membri dell' equipaggio .
All' inizio di quest' anno il Solway Harvester è affondato con l' intero equipaggio nei pressi dell' isola di Man mentre pescava molluschi .
I sette pescatori provenivano dal villaggio di Whithorn e dalle vicine comunità di Galloway , nella Scozia sudoccidentale .
So di parlare a nome di tutti gli otto deputati scozzesi e di tutti i colleghi di questo Parlamento nel chiederle di inviare un messaggio di condoglianze , a nome del Parlamento europeo , al Primo ministro della Scozia , Donald Dewar .
Mentre ci accingiamo ad un altro dibattito sull' industria della pesca , questa tragedia viene a ricordarci , con triste tempestività , che ogni giorno , per procurare il pesce destinato alle nostre tavole , donne e uomini coraggiosi rischiano la vita nell' esercizio di una delle professioni più pericolose al mondo .
Confido che il Presidente sosterrà questa richiesta .
Onorevole Stevenson , naturalmente chiederò alla Presidente di inviare il messaggio da lei proposto .
Signor Presidente , desidero esprimere la mia solidarietà - in quanto presidente della commissione per la pesca e a nome di tutti i colleghi che ne fanno parte - con la richiesta che ha appena formulato il collega scozzese , l ' onorevole Stevenson .
Vorrei anche aggiungere che recentemente , purtroppo , si è verificato un altro incidente , che ha coinvolto un peschereccio galiziano , il Ros Alcedo , vittima di un incendio nelle acque del Gran Sol , con un equipaggio misto galiziano e portoghese .
Tali incidenti , ahimè , sono più frequenti di quanto tutti spereremmo ; per questo motivo , la nostra commissione ha chiesto che si elabori una relazione d ' iniziativa sulle cause di sinistrabilità e pericolosità della professione di pescatore .
Spero che tale relazione riceva la necessaria autorizzazione , poiché si tratta di un mestiere sofferto che ha bisogno dell ' appoggio di quest ' Assemblea e di noi tutti .
La ringrazio , onorevole Varela .
 
Risultati dei programmi di orientamento pluriennali per le flotte pescherecce ( 1997 ) L ' ordine del giorno reca la relazione ( A5-0096 / 1999 ) , presentata dall ' onorevole Cunha a nome della commissione per la pesca , sulla relazione annuale della Commissione al Consiglio e al Parlamento europeo concernente i programmi di orientamento pluriennali per le flotte pescherecce alla fine del 1997 ( COM ( 1999 ) 175 - C5-0109 / 1999 - 1999 / 2112 ( COS ) ) .
Ha chiesto la parola l ' onorevole Hudghton per intervenire in merito . - ( EN ) Spero che gli onorevoli colleghi apprezzino il mio vivo interesse per questo problema .
Sulla base dell' articolo 144 del Regolamento , chiedo il rinvio in commissione della relazione Cunha ; tale mia richiesta ha il sostegno del gruppo Verts / ALE .
Lunedì scorso il mio collega onorevole MacCormick ha sollevato dubbi sulla ricevibilità di parte del paragrafo 6 della relazione Cunha , e ciò in relazione ad alcune gravi questioni che probabilmente saranno oggetto di discussione anche oggi .
Ma prima di giungere a questo punto , vorrei far presente che il paragrafo 6 e le proposte in esso contenute implicano altri significativi problemi di natura pratica e politica .
Un approccio che raccolga il più vasto consenso possibile sarebbe nell' interesse di noi tutti .
Di conseguenza una discussione più approfondita da parte della commissione per la pesca ( e magari la possibilità di ottenere un parere della commissione giuridica ) risulterebbero assai utili per tutte le parti in causa .
Alla luce delle controversie e dei dubbi sorti in merito al paragrafo 6 , un rinvio in commissione ci consentirebbe , e anzi ci offrirebbe l' opportunità , di ulteriori consultazioni sia con l' industria che con i nostri esperti , sia nella Commissione che al di fuori di essa .
Chiedo quindi che si voti per rinviare in commissione questa relazione , ripresentandola poi al Parlamento a tempo debito , dopo più matura riflessione ; chiedo anche che questa votazione , qualora abbia luogo , si svolga per appello nominale .
Onorevole Hudghton , lei avanza dunque formale richiesta di rinvio alla commissione per la pesca in base all ' articolo 144 del Regolamento .
Conosciamo tutti le norme che si applicano in casi del genere .
Quando viene chiesto il rinvio in commissione , hanno diritto di parola un oratore favorevole e un oratore contrario , nonché , ove necessario , il relatore o il presidente della commissione interessata .
Chi desidera intervenire a favore della richiesta testé avanzata ?
Signor Presidente , come ha appena detto l' onorevole Hudghton e come gli onorevoli colleghi ricorderanno , nel mio intervento di lunedì ho sostenuto l' irricevibilità di una parte di questa relazione in quanto priva di base giuridica .
Si tratterebbe in effetti di un' arma " finale " , e mi dispiacerebbe se dovessimo ricorrervi quando abbiamo a disposizione un metodo più semplice per riconsiderare la questione prima che essa sia ripresentata in Parlamento .
Si tratta di un punto molto importante .
Il paragrafo 6 della relazione Cunha , come io l' ho inteso ( e come l' hanno inteso anche molti colleghi ) , propone in effetti di colpire il principio di stabilità relativa che dal 1983 sta alla base della politica comune della pesca , e che lo stesso Commissario Fischler , nella sua audizione dinanzi a questo Parlamento , ha definito fondamentale per la politica comune della pesca .
L' introduzione di un regime sanzionatorio basato sulle quote lederebbe gravemente questo principio : ed è proprio questo l' obiettivo del paragrafo 6 .
Il paragrafo andrebbe dunque rinviato in commissione per un ulteriore esame , sia in sede di commissione per la pesca che di commissione giuridica .
Sono lieto quindi di chiedere al Parlamento di sostenere la mozione dell' onorevole Hudghton .
Signor Presidente , sono contraria alla proposta che è stata presentata .
Innanzi tutto perché la relazione Cunha è stata approvata dalla maggioranza dei membri della commissione per la pesca .
Inoltre , la filosofia che la ispira non si discosta da quella che il Parlamento ha tradizionalmente sostenuto nelle varie relazioni sulla valutazione dei POP .
L ' onorevole MacCormick domanda in concreto se il paragrafo 6 della relazione non intacchi il principio della stabilità relativa .
Desidero rispondergli che non è assolutamente così .
Il paragrafo 6 si limita a proporre , come eventuale sanzione nei confronti di chi non rispetta i POP ( cioè di chi arreca maggior danno alle risorse ) , una sospensione temporanea delle quote .
Non si tratta di una sospensione definitiva , né è previsto alcun passaggio di quote da uno Stato membro all ' altro .
In sintesi , rimangono intatti sia il principio della stabilità relativa sia i criteri di ripartizione relativi a tale principio ( e capisco che ciò possa spaventare qualcuno ) .
Risulta pertanto infondato qualunque timore di vedere attaccato questo punto fermo della politica comune della pesca .
La relazione propone invece sanzioni serie ( che sono molto dolorose , per questo c ' è chi si lamenta ) , per rendere effettiva la protezione delle risorse .
Desidero sottolineare brevemente che non è in discussione il principio di stabilità relativa .
Esso non viene messo in causa per il semplice motivo che non vi è un trasferimento di quote tra Stati membri .
Inoltre stiamo parlando di una sospensione temporanea delle quote per costringere gli Stati membri a soddisfare gli obiettivi dei POP .
Ciò emergerà con maggiore evidenza se verrà approvato l' emendamento n .
3 dell' onorevole Ford .
In qualità di relatore , vi invito a votare a suo favore .
In secondo luogo , ribadisco che il punto 6 della mia relazione intende sollecitare l' Unione europea a creare un efficace regime sanzionatorio perché , se non riusciremo a varare delle sanzioni che spingano gli Stati membri a rispettare gli obiettivi perseguiti dai POP , non solo questi risulteranno inutili , ma , fatto ancor più grave , rappresenteranno uno strumento di discriminazione tra paesi che li rispettano e riducono la propria flotta e quelli che non vi ottemperano e non vengono puniti in alcun modo .
Passiamo ora alla votazione sulla richiesta di rinvio alla commissione per la pesca .
E ' una votazione per appello nominale .
( Il Parlamento respinge la richiesta ) Il punto resta dunque all ' ordine del giorno .
Ha facoltà di parlare l ' onorevole MacCormick .
Signor Presidente , l' articolo 143 , paragrafo 1 del Regolamento così recita : " all' apertura della discussione su un determinato punto dell' ordine del giorno può essere proposto il rifiuto della discussione per motivi di irricevibilità del punto in questione .
La votazione sulla proposta ha luogo immediatamente . "
Sostengo l' irricevibilità e chiedo una votazione immediata .
Le argomentazioni che ho appena udito suscitano la mia profonda indifferenza .
Onorevole MacCormick , anche in questo caso si applica la norma secondo cui hanno diritto di parlare un oratore favorevole ed uno contrario .
Chi desidera intervenire a favore della mozione di procedura testé presentata , in cui si chiede che il Parlamento , in conformità dell ' articolo 143 del Regolamento , dichiari questo punto dell ' ordine del giorno irricevibile e pertanto non ne discuta ?
Signor Presidente , sostengo con estremo piacere la proposta di irricevibilità avanzata dal mio collega , che si riferisce all' irricevibilità del paragrafo 6 della relazione .
Ci sono dubbi sufficienti sulla legalità della proposta di riduzioni automatiche delle quote per dichiarare irricevibile il paragrafo 6 , non il resto della relazione .
Signor Presidente , mi stupisco che alcuni deputati continuino ad insistere con la stessa argomentazione già usata in precedenza , dato che anche la questione precedente era relativa alla ricevibilità del paragrafo 6 .
La grande maggioranza dei deputati si è chiaramente pronunciata a favore del suo mantenimento ; abbiamo già votato al riguardo .
Se vuole , posso ribadire le stesse argomentazioni di prima .
Il paragrafo 6 non compromette il principio di stabilità relativa , che viene pienamente rispettato , così come i criteri di ripartizione .
L ' oratore precedente afferma che esistono dei dubbi .
Bisogna essere sicuri prima di sostenere che occorre respingere il paragrafo 6 .
Se egli ha dei dubbi , sarà meglio che li chiarisca innanzi tutto .
Io non ho alcun dubbio , signor Presidente , e l ' Aula si è già espressa .
Signor Presidente , vorrei sollevare un ' altra questione procedurale sul rispetto del Regolamento in relazione a quanto si è detto qui .
Abbiamo già votato sul merito .
Abbiamo votato sulla ricevibilità di uno dei principi contenuti nel paragrafo 6 .
Una grande maggioranza si è dichiarata contraria al rinvio in commissione , confermando pertanto l ' ammissibilità di tale paragrafo .
Non possiamo votare di nuovo sulla stessa questione ricorrendo allo stratagemma di voler applicare l ' articolo 143 , dal momento che si adduce sempre la stessa causa di irricevibilità .
L ' articolo 143 fa riferimento a cause formali di irricevibilità , quali la mancata iscrizione nell ' ordine del giorno , l ' assenza di versioni linguistiche , ecc . , ma non ad una questione di merito , peraltro già discussa e votata .
Non si può riproporre un ' altra mozione di procedura , ricorrendo ad un altro articolo , dopo che sul merito l ' Assemblea si è già pronunciata e ha respinto il rinvio in commissione .
A nulla servono , pertanto , le manovre di ostruzionismo parlamentare ; la questione è stata risolta con il voto espresso dalla maggioranza dell ' Aula .
Proverò un po ' a ricapitolare la situazione .
E ' stata presentata una seconda mozione di procedura ai sensi di un altro articolo del Regolamento , alla quale io , come Presidente , devo riservare la dovuta attenzione .
Le norme da applicare sono chiare .
Hanno preso la parola un oratore favorevole ed uno contrario , nonché il presidente della commissione interessata .
Prima di passare alla votazione per appello nominale , do nuovamente la parola al relatore , onorevole Cunha .
Signor Presidente , non interverrò né a favore né contro , voglio solo sottolineare che stiamo assistendo ad una farsa .
La invito a leggere attentamente il Regolamento , perché su quanto chiesto dal collega si è già votato .
E ' assai grave che torniamo a votare ai sensi dell' articolo 143 .
E ' una farsa inaccettabile !
Signor Presidente , il Parlamento si è pronunciato in modo inequivocabile su questo tema ; non è necessario votare due volte sulla stessa questione .
Le faccio notare questo perché si tratta di un principio che l ' Aula ha sempre rispettato .
Il comportamento della Presidenza in questo momento è assolutamente inammissibile .
Mi dispiace , onorevole Barón Crespo .
Comprendo i suoi sentimenti , ma quanto lei afferma non è affatto corretto .
Abbiamo appena votato in conformità dell ' articolo 144 , che regolamenta i rinvii in commissione .
La votazione c ' è stata e il rinvio in commissione è stato respinto .
Quindi , il punto resta all ' ordine del giorno .
Successivamente - e questo lei non me lo può rimproverare - è stata presentata un ' altra mozione di procedura , mirante a dichiarare l ' irricevibilità del punto all ' ordine del giorno e della relazione .
Ma quest ' ultima mozione si fonda su un altro articolo del Regolamento , ossia l ' articolo 143 .
( Il Parlamento respinge la mozione di procedura ) Signor Presidente , onorevoli colleghi , la relazione della Commissione europea inerente al primo anno d' esecuzione del quarto programma d' orientamento pluriennale per la pesca , i cosiddetti POP IV , per il periodo 1997-2001 , evidenzia che nel 1997 si è avuta una riduzione del 2 percento della capacità della flotta comunitaria in termini di stazza e del 3 percento in termini di potenza .
In tal modo , al 1º gennaio 1998 la flotta comunitaria aveva già superato gli obiettivi finali dei POP IV di circa il 16 percento in termini di potenza e del 7 percento in termini di stazza .
Tuttavia bisogna formulare alcune riserve sostanziali in relazione a questa valutazione globale , apparentemente ottimista , in merito all' efficacia dei POP quali strumenti per adeguare le dimensioni della flotta comunitaria alla disponibilità delle risorse ittiche .
La prima riserva riguarda la difficoltà di comparare le finalità perseguite dai POP III e dai POP IV , legate alla modifica dei criteri di misurazione e segmentazione delle flotte .
La seconda è connessa al fatto che in ciascuno Stato membro continuano ad essere applicati criteri di misurazione diversi , il che rende difficile qualsiasi raffronto .
Sottolineo peraltro che nella relazione la Commissione richiama l' attenzione sulla scarsa affidabilità dei dati forniti .
La terza riserva che va espressa in merito a questa valutazione , apparentemente ottimista , della relazione è collegata al livello , assai poco omogeneo , di conseguimento degli obiettivi da parte degli Stati membri ; infatti , due di essi non hanno raggiunto gli obiettivi prefissi e uno ha inviato informazioni proponendole in una forma poco accettabile .
Vi sono invece Stati membri , fra cui Portogallo , Spagna , Danimarca , Irlanda e Regno Unito , che hanno già rispettato , se non addirittura superato - come il Portogallo - , gli obiettivi finali indicati dai POP IV .
E ' in tale contesto che nella mia relazione propongo essenzialmente due tipi di misure : il primo consiste nell' omologazione e nell' armonizzazione dei criteri di misurazione e segmentazione delle flotte , in modo da poter realizzare una valutazione comparata , esatta e continua della flotta comunitaria in ciascuno Stato membro , il che è essenziale ai fini dell' efficacia dei POP .
Il secondo tipo è legato all' esigenza di disporre di una normativa comunitaria che fissi in particolare un valido regime sanzionatorio .
E ' in questo senso - e soltanto in questo - che nella relazione suggerisco a titolo esemplificativo - sia ben chiaro - una sospensione delle quote da applicare agli Stati membri inadempienti allo scopo di indurli a conseguire gli obiettivi prefissati .
Per tale motivo ho ritenuto opportuno accogliere l' emendamento n .
13 dell' onorevole Ford per sottolineare il carattere temporaneo di tale sospensione .
Ribadisco che non si tratta di alcun trasferimento delle quote tra Stati membri , di nessuna violazione relativa al principio nazionale : si tratta soltanto - ed esclusivamente - di una sospensione temporanea per obbligare politicamente i paesi interessati a rispettare i POP .
Questo assume fondamentale importanza , in quanto è dimostrato che le sanzioni finanziarie all' interno dello SFOP non sono servite a nulla .
Qualora ciò risultasse inutile , gli Stati membri non avrebbero alcun incentivo che li spingesse a raggiungere gli obiettivi stabiliti .
Inoltre , poiché non tutti gli Stati si attengono ai suddetti obiettivi , non punendo quelli inadempienti creeremmo , di fatto , una grave discriminazione a livello di applicazione della politica comune della pesca tra Stati membri e penalizzeremmo alcuni pescatori più di altri .
Preciso infine che , se i due tipi di misure proposte nella relazione non venissero attuati , non solo i POP si rivelerebbero inutili , del tutto inutili , ma , fatto ancor più grave , costituirebbero un elemento di discriminazione e di distorsione della concorrenza tra Stati membri , tra armatori e tra pescatori .
In tal caso sarebbe meglio decretarne la fine .
Signor Presidente , anche quest ' anno siamo qui ad esaminare la relazione della Commissione sul rispetto delle misure di ristrutturazione della flotta da parte degli Stati membri , questa volta per il 1997 .
Anche quest ' anno è sbalorditivo come la Commissione sia riuscita ad elaborare una relazione con quel guazzabuglio di dati che gli Stati membri hanno fornito e che , a nostro giudizio , fanno della relazione , ancora una volta , un documento praticamente inservibile .
La relazione della Commissione evidenzia nei paesi membri quattro tipi di comportamenti riguardo agli obblighi di osservanza dei programmi di orientamento pluriennali , i cosiddetti POP .
Alcuni , oltre a raggiungere gli obiettivi globali di ristrutturazione della flotta , trasmettono informazioni armonizzate - come impone d ' altronde la normativa comunitaria .
Altri , la maggioranza , continuano a inviare dati in cui si mischiano GT e TSL , rendendo così molto difficile la verifica del grado di adempimento in materia di riduzione della stazza .
Un terzo gruppo è costituito da due Stati membri che non rispettano assolutamente gli obiettivi globali dei POP .
C ' è infine un altro paese membro che da tre anni si concede il lusso di omettere la trasmissione del benché minimo dato .
Ciò comporta una discriminazione intollerabile non solo per gli Stati che , con grandi sacrifici per la flotta , raggiungono i propri obiettivi in termini globali , ma anche per i paesi che , pur non raggiungendoli , almeno ottemperano all ' obbligo di comunicare i propri dati e incorrono nelle sanzioni previste .
Uno degli Stati membri , invece , incurante della normativa comunitaria al riguardo , nasconde i suoi dati ormai da tre anni , senza che sia possibile applicare alcuna sanzione , non essendo disponibili le relative cifre .
Si tratta di un ' enorme presa in giro e solo con grande senso di responsabilità continuiamo a esortare i paesi adempienti a non cessare di adeguare la propria flotta alle risorse esistenti , e non viceversa .
Il triste risultato è che si continua ad imporre tali obblighi pur non sapendo in realtà , oggi come oggi , di quante imbarcazioni si componga la flotta comunitaria né quale sia la sua stazza complessiva .
A questo proposito , la Commissione ha comunicato che il mese prossimo sarà disponibile uno studio di esperti sulle misurazioni relative alla flotta di tutti gli Stati membri , tranne uno : chissà se si tratta sempre dello stesso paese .
Mi chiedo se anche negli anni a venire l ' onorevole Cunha ci ripresenterà di nuovo un ' altra delle sue eccellenti relazioni sulla valutazione del rispetto dei POP , accompagnata dall ' avvertenza relativa al pericolo del continuo disinteresse da parte di alcuni Stati membri per la salvaguardia delle risorse comunitarie .
Signor Presidente , questa situazione deve finire .
Per tale motivo , il relatore chiede giustamente l ' introduzione di sanzioni , sotto forma di riduzione dei contingenti di cattura , non solo per i paesi inadempienti ma anche per chi si ostina a nascondere le cifre , persistendo nella frode .
E ' vero che le sanzioni contenute nel nuovo SFOP rappresentano un bel passo in avanti , ma non bastano a evitare una situazione di inadempienza che si protrae da troppo tempo .
Sosteniamo pertanto il relatore e la sua richiesta di misure veramente dissuasive , nella convinzione che si tratti di una procedura pienamente legittima .
In primo luogo , perché siamo arrivati ad un punto in cui bisogna colpire dove fa più male ; in secondo luogo , perché , sebbene le quote non facciano parte della politica strutturale , il mancato rispetto dei POP minaccia le risorse , la cui protezione costituisce l ' obiettivo ultimo della politica comune della pesca .
Signor Presidente , dopo quanto è accaduto stamattina , devo dire che se sono sempre stata convinta della validità delle relazioni e delle proposte dell ' onorevole Cunha , questa volta ne sono doppiamente persuasa , poiché egli ha veramente messo il dito nella piaga .
Spero che le altre due Istituzioni , alle quali spetta prendere provvedimenti al riguardo , si rendano conto del fatto che l ' applicazione di sanzioni efficaci potrebbe risolvere il problema comunitario della flotta in eccesso .
Così facendo , tuteleremmo le nostre risorse e , soprattutto , i nostri pescatori .
Signor Presidente , onorevoli colleghi , la politica comune della pesca , secondo me , consiste fondamentalmente in un complesso di norme che tutti i partecipanti devono osservare .
E ' come se in una partita di scacchi uno dei giocatori muovesse gli alfieri in diagonale - secondo quanto prescrivono le regole - ma utilizzasse il cavallo a mo ' di torre e volesse continuare a giocare dopo che gli hanno dato scacco matto .
E ' come se , inoltre , l ' arbitro dell ' incontro guardasse in tutt ' altra direzione , più o meno come ha fatto - a mio avviso - la Commissione precedente .
Speriamo che quella attuale compia la sua missione di custode del Trattato ed eviti di " prendere un sacco di goal " .
La conservazione delle risorse ittiche dipende proprio dal rispetto degli accordi conclusi sui TAC e sulle quote , sui fermi biologici e sugli impegni assunti da ciascun paese per la riduzione della flotta ; in questo delicato castello di carte che abbiamo edificato , basta quindi che uno dei partecipanti tolga una carta perché la costruzione crolli .
Il rispetto dei POP è conditio sine qua non per assicurare l ' equilibrio fra le risorse e la capacità della flotta .
La relazione mostra che il grado di osservanza degli obblighi assunti mediante i POP varia da uno Stato membro all ' altro come dal giorno alla notte .
Questa prima relazione indica un gruppo di paesi che hanno raggiunto gli obiettivi , con un grande sforzo economico e sociale , con grandi sacrifici per le flotte pescherecce e la sua popolazione .
Lo riconoscono sia la Commissione che l ' onorevole Cunha nella sua relazione .
L ' onorevole Cunha - con cui mi congratulo per l ' eccellente lavoro svolto - spiega inoltre in che misura sono inadempienti alcuni Stati membri e denuncia la chiara mancanza di volontà di altri , che si rifiutano inoltre di fornire informazioni attendibili .
Come sottolinea il relatore , è inammissibile la tolleranza della Commissione verso un paese che da anni evita di trasmettere dati sicuri sulla situazione della sua flotta .
La causa è da ricercare probabilmente nelle condizioni di debolezza politica della precedente Commissione .
Vorrei tuttavia accennare anche ad altre ragioni , che rientrano nelle competenze della Commissione e degli Stati membri .
E ' necessario che da entrambe le parti si realizzi in questa fase uno sforzo volto ad armonizzare i criteri di riferimento per le misurazioni della stazza e della potenza dei natanti ; questo è l ' unico modo per evitare che alcuni possano aggirare le norme , come succede oggi .
La Commissione inoltre - come afferma l ' onorevole Cunha nella sua relazione - dovrà adottare criteri più rigorosi nella segmentazione delle diverse flotte nazionali , migliorare la determinazione delle zone geografiche e utilizzare le sue prerogative per l ' applicazione di sanzioni , anche temporanee , al fine di obbligare gli Stati membri a rispettare i propri obblighi in termini di riduzione della flotta .
Il gruppo socialista chiede alla Commissione di impegnarsi qui in Aula a mettere fine non solo all ' atteggiamento di tolleranza verso i paesi inadempimenti in materia di POP , ma anche alla scarsa trasparenza del comportamento di alcuni Stati che danneggiano gli altri e ne rendono vani gli sforzi volti a raggiungere tutti gli obiettivi stabiliti dai POP .
Che la Commissione curi l ' interesse comunitario !
Non farebbe che esercitare una delle sue competenze .
Signor Presidente , mi permetta di iniziare porgendo le mie congratulazioni all ' onorevole Cunha per la sua splendida relazione , che possiamo , nel complesso , appoggiare .
Consideriamo molto seriamente le osservazioni formulate dalla Commissione nella sua relazione annuale sui risultati dei programmi di orientamento pluriennali per le flotte pescherecce della Comunità .
E ' anche necessario notare che la relazione risale al 1997 , mentre oggi siamo nel 2000 .
La relazione annuale è caratterizzata da una serie di modifiche della base di riferimento e quindi da complicate valutazioni sulle misure che diventano ancora più fragili , poiché non tutti i paesi membri rispettano i programmi .
Alcuni paesi soddisfano i requisiti finali dei POP IV , mentre altri paesi indugiano o sono molto in ritardo .
Si dice inoltre che non esistono dati attendibili di altri paesi .
E ' importante segnalare che forse ci sono grandi imprecisioni , poiché non esistono criteri di comparabilità uniformi .
Nella sua relazione , l ' onorevole Cunha rileva che la finalità dei programmi di orientamento pluriennali è il conseguimento di un equilibrio tra le risorse ittiche disponibili e lo sforzo della flotta comunitaria .
Egli sottolinea che una riduzione sostanziale della flotta peschereccia costituisce un requisito necessario per garantire uno sviluppo sostenibile del settore .
E penso , qui , soprattutto ai giovani che devono iniziare la loro attività .
Penso agli investimenti in nuove imbarcazioni .
Un requisito altrettanto ovvio è l ' equa ripartizione del costo socioeconomico tra gli Stati membri .
Siamo preoccupati del fatto che una serie di Stati membri siano negligenti - se non addirittura indifferenti - per quanto riguarda la fornitura di dati attendibili sullo stato delle loro flotte pescherecce .
E ' inoltre palese che una serie di paesi membri mostrano uno scarsissimo interesse in merito alla riduzione della capacità di cattura delle flotte conformemente agli obiettivi e alle disposizioni dei programmi .
La commissione per la pesca sollecita la Commissione e i paesi membri ad adottare criteri uniformi e comparabili per le misurazioni : questa deve essere una condizione assoluta .
La Commissione viene inoltre invitata a potenziare il controllo sull ' evoluzione delle flotte dei paesi membri .
Anche noi siamo assolutamente favorevoli .
Ad integrazione del controllo rafforzato , la Commissione viene esortata a mettere in atto e in ogni caso ad inasprire le azioni che ha già avviato per obbligare gli Stati membri a rispettare le disposizioni sulla riduzione delle flotte pescherecce , sia mediante il rifiuto di aiuti per il rinnovo e l ' ammodernamento delle flotte pescherecce , sia mediante azioni giudiziarie promosse dinanzi alla Corte europea di giustizia .
L ' onorevole Cunha propone che , in caso di insufficiente fornitura di dati da parte degli Stati membri , si preveda una riduzione delle quote .
Non crediamo che questo sia il metodo corretto , poiché riteniamo che i pescatori non debbano essere puniti per negligenze commesse dai paesi membri .
Per quanto riguarda questo emendamento , abbiamo chiesto una votazione per parti separate , così come l ' abbiamo chiesta per quanto riguarda il riferimento alla stabilità relativa , poiché riteniamo che mescolando in questo modo le cose si possa rischiare di travisare il principio stabilito dal Trattato .
Per situare questa discussione nella giusta prospettiva , dobbiamo ricordare che l' attuale POP , che costituisce la quarta generazione , ignora il contributo scientifico recato dal comitato Lassen , che suggeriva una consistente riduzione delle flotte dell' UE per consentire il ricostituirsi delle scorte ittiche .
Il Consiglio non poteva accettare una tale impostazione e quindi il regolamento finale si limita a tagli relativamente modesti .
Si prevede perciò che , nei cinque anni del programma , la flotta complessiva dell' UE si riduca soltanto del 2,3 percento in termini di stazza e del 3 percento in termini di potenza .
Come emerge dalla relazione della Commissione , all' inizio del 1998 , quando il programma era stato avviato da un anno solamente , le flotte dell' UE nel loro insieme erano già ben al di sotto di quegli obiettivi .
Questi dati non dimostrano tanto lo zelo dei singoli Stati membri quanto piuttosto la scarsa rilevanza delle riduzioni richieste , che in realtà erano assai inferiori al necessario .
Tuttavia , e questo è l' autentico pomo della discordia , molti Stati membri non hanno rispettato il regolamento e molte delle flotte sono ancora di dimensioni eccessive .
Come comportarsi dunque con quegli Stati membri che si pongono al di sopra del diritto comunitario e ignorano i propri obblighi ?
La Commissione ha avanzato diverse proposte .
Può rifiutarsi di concedere i Fondi strutturali , ma quest' arma è efficace solo nei confronti di quegli Stati membri che utilizzano veramente i Fondi .
Può citare in giudizio gli Stati membri , ma si tratta di una procedura lunga , costosa e difficile .
Nella sua proposta per il recente rinnovo dello SFOP , la Commissione ha suggerito di negare agli Stati membri inadempienti le autorizzazioni di pesca contemplate dagli accordi con paesi terzi .
Com' era prevedibile , il Consiglio ha rifiutato .
E ' necessario individuare degli strumenti efficaci per persuadere , o costringere , gli Stati membri a rispettare i propri obblighi giuridici .
L' onorevole Cunha ha chiesto alla Commissione di considerare la possibilità di un regime sanzionatorio basato sulle quote qualora non vengano rispettati gli obiettivi dei POP .
Secondo alcuni ciò costituirebbe una violazione del principio di stabilità relativa , ma dobbiamo ricordare che la stabilità relativa è solo uno dei principi della politica comune della pesca .
Nel regolamento si dice anche che i sistemi di gestione comunitari devono garantire un equilibrio permanente fra le risorse e il loro sfruttamento : in altre parole , se le scorte ittiche vanno distrutte , la stabilità relativa a quota zero non vale più nulla .
Crediamo che quest' idea meriti perlomeno un attento esame .
C' è già un precedente per i TAC pluriennali nel regolamento 847 / 96 .
Secondo tale regolamento , se uno Stato membro supera la propria quota in alcuni settori di pesca , nell' anno successivo quella quota viene ridotta , e non solamente in maniera corrispondente all' eccesso di pesca , ma di una quantità supplementare proporzionale all' entità dell' eccesso .
Questa è evidentemente una sanzione , ma non è mai stata considerata una violazione della stabilità relativa .
Forse l' onorevole Cunha avrebbe potuto formulare la propria proposta con maggiore cautela , per chiarire che qualsiasi riduzione non sarebbe permanente ma di durata limitata ; per questo motivo sosteniamo l' emendamento avanzato in proposito dal PSE , che introduce il termine " temporaneo " .
Sono certo che nessuno vorrà negare la necessità di individuare qualche mezzo per garantire che gli Stati membri rispettino la legge .
Signor Presidente , l' analisi del primo anno di applicazione della quarta generazione dei POP predisposta dalla Commissione evidenzia che vi sono situazioni assai diverse nei vari Stati membri .
Mentre alcuni di essi non hanno conseguito gli obiettivi prefissati o non hanno presentato dati affidabili , altri , come il Portogallo , hanno non solo raggiunto ma addirittura superato gli obiettivi indicati .
Pertanto , ai primi del 1998 la flotta comunitaria era già stata ridotta di una percentuale superiore a quella prevista negli obiettivi finali dei POP IV in termini sia di stazza ( meno 16 percento ) sia di potenza ( meno 7 percento ) .
A tutt ' oggi , la Francia e i Paesi Bassi non hanno rispettato gli obiettivi dei POP , l' Italia non ha fornito alcun dato , mentre il Portogallo non solo ha superato la media europea , ma , con una diminuzione del 38 percento in termini di stazza e del 21 percento in termini di potenza , è stato il paese che ha maggiormente ridotto le capacità di pesca della propria flotta , con le relative implicazioni a livello di demolizione delle imbarcazioni , di perdita di posti di lavoro e di rischio di sopravvivenza di circa 180 importanti comunità .
Vi è quindi una palese disparità per quanto riguarda la situazione della pesca nell' Unione europea , anche tenendo conto , come sottolinea il relatore , della necessaria prudenza a cui dev' essere improntata l' analisi dei dati presentati nella relazione .
Per il Portogallo , l' attuale situazione appare particolarmente grave ed è soprattutto legata ad una politica comune della pesca che non prende in considerazione le specificità di ciascuno Stato membro .
Ci sono , pur tuttavia , anche responsabilità a livello di politica nazionale , che ricadono su chi desidera essere il paese più diligente nell' adempimento della normativa europea .
Oggigiorno è evidente che una politica della pesca basata su scarsi aiuti all' ammodernamento e al rinnovo della flotta sotto forma di incentivi alla demolizione delle imbarcazioni e alla cessazione dell' attività , su condizioni di lavoro sfavorevoli e su un basso reddito dei pescatori , a cui si aggiunge l' agguerrita concorrenza esterna , ha contribuito ad una drastica riduzione della capacità di cattura del Portogallo e costringe i pescatori portoghesi ad emigrare per lavorare con flotte di altri paesi , in particolare di quelli che non hanno conseguito gli obiettivi dei POP e , anzi , hanno aumentato la propria capacità di pesca .
Inoltre è indispensabile procedere ad una revisione radicale della politica comune della pesca e non solo della questione concreta dei POP , rivolgendo particolare attenzione alla specificità di ciascun paese e prevedendo aiuti speciali per il rinnovo e l' ammodernamento della flotta degli Stati membri che hanno già conseguito gli obiettivi , misure di sostegno per la sopravvivenza delle comunità dedite alla pesca e per il miglioramento delle condizioni di vita e di lavoro dei pescatori , nonché indennizzi compensatori per i periodi di fermo biologico , come avviene in Portogallo nel caso della sardina , o per altre riduzioni del periodo di pesca che si rendessero necessarie .
Signor Presidente , l ' attuazione del IV programma di orientamento pluriennale nel settore della pesca si è rivelata particolarmente difficile .
In effetti , in virtù dei programmi precedenti sono stati compiuti sforzi ingenti in questo settore per adattare la capacità delle flotte .
Eppure la Commissione chiede di continuare a ridurre tale capacità .
Al di sotto di una certa soglia , il livello della flotta non è più sufficiente per ammortizzare e sfruttare adeguatamente le infrastrutture portuali e commerciali .
Se rimaniamo entro i limiti di cattura , si corre il rischio di provocare in modo del tutto ingiustificato una delocalizzazione e una riduzione del numero dei pescherecci .
I programmi di orientamento , concepiti come piani di riduzione continua della flotta , non devono diventare elementi permanenti della politica comune della pesca .
Per tale ragione i deputati del gruppo per l ' Europa delle nazioni non ritengono di poter approvare la relazione Cunha nella sua formulazione attuale .
A questo proposito , l ' onorevole Souchet ha presentato cinque emendamenti volti a sottolineare che la capacità di cattura deve essere adattata , e non continuamente ridotta in modo forzato e sistematico .
Il nostro obiettivo è quello di garantire l ' esistenza stessa della flotta di pesca degli Stati membri dell ' Unione europea .
Negli emendamenti presentati dal mio gruppo si evidenzia la difficoltà di comparazione tra il III e il IV programma a causa dell ' introduzione di nuovi elementi , come la composizione delle catture e la natura delle attrezzature .
Si ricorda inoltre che gli Stati membri difficilmente saranno in grado di fornire in tempi brevi i dati precisi che sono stati richiesti .
Il mio gruppo , peraltro , si opporrà al paragrafo 6 della proposta di risoluzione .
Il Parlamento infatti non può chiedere che le sanzioni applicabili in caso di mancata osservanza dei programmi o della procedura di notifica possano consistere in riduzioni supplementari delle quote .
D ' altro canto , riteniamo che non vi sia nemmeno la base giuridica per farlo e , in ogni caso , non bisogna snaturare il principio di fondo dei programmi di orientamento , che , ribadisco , non hanno per oggetto la fine dell ' attività di pesca in Europa , bensì una gestione di questa attività che ne garantisca la continuazione a lungo termine .
Concludo annunciando che , a seguito della " marea nera " che ha colpito di recente la Francia , il mio gruppo ha presentato due emendamenti in cui si chiede il congelamento dei programmi di riduzione per quelle zone .
Il Parlamento stesso questa settimana ha espresso la sua commozione per la catastrofe .
Due colleghi del mio gruppo , gli onorevoli Souchet e de Villiers , si sono trovati nel cuore della regione interessata , in Vandea , e hanno sottolineato la necessità di adottare urgentemente misure di solidarietà .
E ' evidente che l ' attività della pesca in quelle zone risulterà indebolita per un certo periodo di tempo .
In tali condizioni , insistere per applicare misure restrittive in maniera uniforme in tutta l ' Unione europea , senza tener conto di simili situazioni eccezionali , potrebbe causare ulteriori disastri .
Signor Presidente , il mio partito ha assunto una linea di ferma opposizione alla politica comune della pesca , nella convinzione che la politica della pesca dovrebbe essere gestita autonomamente da ciascuno Stato membro .
Ne consegue che io dovrei oppormi al programma di orientamento pluriennale , POP o , secondo la sigla inglese , MAGP : un termine che ha una curiosa assonanza con la parola magpie , cioè gazza , quel familiare uccello bianco e nero che è così abile ad uccidere i piccoli degli altri uccelli ed è anche un notorio ladruncolo .
Per queste ragioni , i pescatori del Regno Unito considerano la politica comune della pesca alla stregua di una gazza , e il POP viene comunemente chiamato appunto " gazza " .
Ma anche se non fossi contrario per motivazioni di carattere generale , mi opporrei comunque alla relazione Cunha a causa del suo contenuto specifico .
Il mio giudizio negativo trae origine dalle stesse parole della relazione ; nel paragrafo ( a ) a pagina 4 , per esempio , si afferma che " un' adeguata politica di conservazione delle risorse è una condizione indispensabile per garantire il futuro di un settore comunitario della pesca redditizio e competitivo " .
Sottolineo la parola " adeguata " : a mio parere il guaio è proprio che la " gazza " non rappresenta affatto un' adeguata politica di conservazione .
Dal punto di vista del Regno Unito , il difetto più grave è che siamo stati costretti ad accogliere nelle nostre acque un gran numero di pescherecci stranieri con reti a strascico su cui non possiamo esercitare alcun controllo diretto .
Per noi , il problema non è il numero troppo alto di pescherecci rispetto alla scarsa quantità di pesce ( come vorrebbe farci credere la Commissione ) ; è invece il numero troppo alto di pescherecci dell' Unione europea rispetto alla scarsa quantità di pesce .
Un difetto ancor peggiore è il sistema delle quote .
Secondo le stime più recenti , ogni anno si rigettano in mare 3,7 milioni di tonnellate di pesci morti : un' autentica catastrofe ambientale .
E ' necessario combattere il sistema delle quote , che si è rivelato del tutto inefficace per un qualsiasi controllo delle risorse ittiche .
Voterò contro la relazione Cunha poiché essa , istituendo ulteriori sanzioni , criminalizza un numero ancora maggiore di pescatori .
Signor Presidente , signora Commissario , onorevoli colleghi , ritengo che la relazione dell ' onorevole Cunha sia un documento importante e opportuno , come è emerso chiaramente nel corso della mattinata .
Voglio quindi esprimere le mie congratulazioni al relatore .
Sarò chiaro e conciso .
Si è più volte fatto riferimento allo squilibrio fra dimensioni delle flotte pescherecce e risorse ittiche esistenti .
Si parla pertanto di eccesso di capacità di pesca , di sovrasfruttamento delle risorse per sovradimensionamento della flotta .
La Commissione ha istituito i cosiddetti POP , programmi di orientamento pluriennali , tesi a ristabilire un equilibrio al riguardo .
Abbiamo tuttavia constatato che il rispetto dell ' applicazione dei POP varia notevolmente da un paese all ' altro .
Alcuni Stati hanno raggiunto tutti gli obiettivi , riducendo la propria flotta fino al 40 percento , mentre altri sono risultati inadempienti ; altri ancora si rifiutano addirittura di fornire i dati relativi all ' osservanza dei POP , spingendosi fino al punto di pretendere di essere trattati come quelli che , con rigore e dolore , hanno ridotto la loro capacità di pesca sopportando grandi sacrifici economici e sociali .
Per questo motivo la relazione Cunha è importante e opportuna .
Alla Commissione vengono segnalati i difetti principali : piani poco rigorosi , controlli non omogenei e , soprattutto , scarsa uniformità nei criteri applicati dai vari Stati membri per le misurazioni relative alla propria flotta .
La relazione denuncia inoltre la mancanza di sanzioni efficaci nei confronti di chi è inadempiente ; ciò comporta , in ultima analisi , l ' inutilità di determinati meccanismi che pure potrebbero servire allo scopo per cui furono creati .
Risulta pertanto necessario armonizzare i criteri e , in caso di inadempienza , applicare sanzioni con misure efficaci , per esempio , come propone il relatore , riducendo o sospendendo - in via temporanea , se si accetta l ' emendamento dell ' onorevole Ford - le quote riservate al paese inadempiente .
Ci auguriamo che la relazione sia adottata dal Parlamento in sessione plenaria , così come è stata adottata in sede di commissione per la pesca , con gli emendamenti cui il relatore ha fatto riferimento .
Confidiamo che la Commissione e il Consiglio colgano l ' occasione per rilanciare uno strumento chiave ai fini del raggiungimento degli obiettivi dell ' attuale politica comune della pesca sulla base di uno sviluppo sostenibile del settore : è questo ciò che la commissione per la pesca del Parlamento europeo vuole tutelare .
Signor Presidente , ho un' osservazione essenziale da fare sulla relazione Cunha .
Posso in parte condividere la posizione politica espressa stamani dai nostri colleghi del Partito nazionale scozzese in merito al paragrafo 6 ; nella sostanza , però , il loro approccio è sbagliato .
Abbiamo quindi votato contro la proposta di rinvio in commissione , e non riteniamo affatto irricevibile il paragrafo 6 .
La soluzione migliore è quella di votare sulla relazione e di seguire la logica della politica .
Ho presentato un emendamento che introduce l' espressione " temporanea riduzione delle quote " , al posto di quella " automatica " prevista dal paragrafo 6 per gli Stati membri inadempienti .
Se venisse approvato questo emendamento ( o uno analogo ) , noi voteremmo a favore della relazione ; in caso contrario ci opporremo .
Un tale emendamento stimolerà i governi a rispettare la legge senza peraltro ledere il principio della stabilità relativa , che - ne siamo tutti consapevoli - è stato alla base della politica comune della pesca fin dal 1983 .
Questo è l' approccio migliore ed è anche quello che intendiamo seguire .
Speriamo che gli altri gruppi politici consentiranno l' approvazione della relazione con i necessari emendamenti .
Signor Presidente , nutro dei dubbi su due punti del paragrafo 6 della relazione Cunha , per il complesso della quale , peraltro , desidero congratularmi con il relatore .
In primo luogo , quanto alla riduzione automatica delle quote per gli Stati membri inadempienti , temo che essa finirebbe per infliggere le sanzioni alle persone sbagliate .
Riducendo le quote si colpiscono i pescatori e la loro capacità di sussistenza , ma è contrario ai principi della giustizia punire qualcuno per le colpe commesse da altri .
Il mio secondo dubbio riguarda il principio di stabilità relativa .
Ritengo valida l' argomentazione per cui il paragrafo in questione minaccia tale principio .
Allo stato attuale , c' è un riferimento ad una riduzione automatica delle quote senza specificazioni di estensioni o limiti di tempo , il che potrebbe erodere in maniera sostanziale i tradizionali diritti di pesca .
Questo è un caso assai diverso dalla riduzione che si applica nell' eventualità di un eccesso di pesca , all' unico scopo di ristabilire l' equilibrio .
Benché sia stato proposto un emendamento che renderebbe le riduzioni semplicemente temporanee , penso ugualmente che sarebbe più sicuro eliminare del tutto i riferimenti alle quote e al principio di stabilità relativa .
Concordo senz' altro sulla necessità di sanzioni serie ed efficaci , ma dobbiamo anche garantire che esse rispettino i principi della politica comune della pesca e colpiscano gli autentici responsabili .
Signor Presidente , quella dell' onorevole Cunha è una relazione importante poiché costituisce un tentativo di valutare in che misura gli Stati membri adempiano i propri obblighi .
Ovviamente , quando si siano stabiliti regolamenti e norme a livello di Unione europea , spetta poi agli Stati membri e ai loro governi la responsabilità di conformarvisi .
Questo è un principio che sostengo senza esitazioni , ma come colpire gli inadempienti ?
C' è bisogno in questo caso di nuove sanzioni ?
E , se sì , le sanzioni proposte dall' onorevole Cunha saranno efficaci ?
Il paragrafo 6 cerca di affrontare la questione delle sanzioni basate sulle quote , sostenute con tanta energia dagli onorevoli Cunha e Fraga Estévez .
Non credo di dovermi scusare per essermi richiamato al Regolamento discutendo stamani di questo problema .
La proposta di ricorrere a riduzioni automatiche delle quote è di dubbia legalità , di scarsa praticità e pressoché inapplicabile ; inoltre essa punisce i pescatori e non gli Stati membri , come ha appena detto il mio collega scozzese , e , ciò che è ancora più grave , minaccia il principio della stabilità relativa .
La onorevole Fraga Estévez ci ha giustamente ricordato che le sanzioni basate sulle quote sono già state proposte , in questo stesso contesto , nel corso di precedenti dibattiti del Parlamento europeo ; nel 1998 venne discussa una proposta analoga , avanzata forse dalla stessa persona .
Il Commissario allora in carica , signora Bonino , intervenendo a conclusione di quel dibattito dichiarò , e cito : " un emendamento contiene proposte di sanzioni .
La Commissione non approva questa proposta per diversi motivi .
In primo luogo , la riduzione automatica delle quote per i paesi inadempienti intacca gravemente il principio basilare della politica comune della pesca , ossia quello della stabilità relativa " .
Al momento di tirare le conclusioni ella affermò , e cito nuovamente : " Chiedo quindi al Parlamento estrema cautela nel proporre , in qualità di sanzione , una riduzione delle quote , proprio a causa di queste possibili implicazioni " .
Spero che , dopo il dibattito odierno , la nuova Commissione adotterà lo stesso approccio .
Mi rammarico che il Commissario Fischler non sia qui per risponderci personalmente , anche se , nella sua audizione , egli si è espresso in maniera molto positiva in merito alla stabilità relativa , circostanza di cui mi rallegro .
Sono stati avanzati due emendamenti al paragrafo 6 , che personalmente non posso sostenere poiché entrambi accettano il principio di utilizzare le riduzioni di quota come sanzioni .
La definizione delle quote dovrebbe basarsi unicamente su obiettivi scientifici e di conservazione ambientale ; non dovrebbe affatto servire da sanzione automatica .
Se vogliamo incoraggiare gli Stati membri inadempienti a rispettare i loro obiettivi POP , bisogna elaborare un efficace sistema di sanzioni che colpisca i governi e non i pescatori .
Abbiamo chiesto votazioni per parti separate sul paragrafo 6 , e spero che avremo l' occasione di ricorrervi ; spero anche che i deputati del Parlamento europeo si opporranno in linea di principio all' uso , come deterrente , di sanzioni basate sulle quote .
Signor Presidente , in questa discussione sui programmi di orientamento pluriennali dobbiamo renderci ben conto di quale sia il fine ultimo della politica che si sta praticando .
In sostanza , si tratta di tutelare il patrimonio ittico stabilendo limiti per le catture .
Al fine di mettere il settore della pesca in condizione di rispettare le quote stabilite , l ' Unione europea ha adottato un provvedimento accessorio imponendo agli Stati membri di segmentare le loro flotte pescherecce .
I programmi di orientamento pluriennali non sono , dunque , fini a se stessi , bensì rappresentano uno strumento al servizio della regolamentazione delle quote .
Devo purtroppo constatare che il relatore confonde il fine con il mezzo .
Lo si capisce laddove impone una riduzione delle quote ad un paese membro che non persegue gli obiettivi dei piani di orientamento pluriennali , e ciò indipendentemente dal fatto che esso rispetti o meno le quote .
Così facendo , il relatore trasforma i POP nell ' obiettivo supremo da raggiungere e degrada il sistema delle quote a mero strumento pratico .
Gli Stati membri che non perseguono completamente gli obiettivi dei POP ma che rispettano le quote - ed è appunto questo il fine ultimo - vengono così puniti in modo pesante e sproporzionato .
Penso al caso dei Paesi Bassi , che hanno , sì , segmentato la loro flotta in misura inferiore a quanto stabilito , ma che tuttavia riescono a restare entro la quota fissata grazie alla regolamentazione delle giornate trascorse in mare .
Non sarebbe molto più giusto imporre un ' ulteriore segmentazione della flotta a quei paesi che costantemente superano le quote assegnate e costituiscono quindi una minaccia per il patrimonio ittico ?
Infine , vorrei rilevare che esistono forti dubbi sull ' affidabilità dei dati riguardanti la capacità di cattura delle flotte dei diversi paesi membri .
Una politica basata su dati inaffidabili è una politica folle , che intacca l ' integrità del potere delle autorità .
Rivolgo pertanto alla Commissione un pressante appello affinché incarichi un ' organizzazione specializzata ed indipendente di verificare i dati forniti dagli Stati membri .
Signor Presidente , desidero innanzi tutto ringraziare l ' onorevole Cunha per la grande competenza con cui ha saputo illustrare una serie di dati relativi al programma di orientamento pluriennale .
Egli ha ragione quando afferma che moltissimi di quei dati sono inaffidabili , che è difficile ottenere dati corretti e che questo è uno dei problemi che affliggono la politica europea per la pesca .
In tale contesto , non posso che esprimere il mio grande apprezzamento .
Più critico , invece , è il mio atteggiamento su altri punti della sua relazione , poiché chiedere l ' imposizione di pesanti sanzioni dopo aver constatato che i dati sono inaffidabili e che un programma è , in realtà , un provvedimento integrativo , può significare una discriminazione di alcuni Stati membri ed è sicuramente una discriminazione dei pescatori .
Infatti , nel momento in cui si rileva l ' inaffidabilità dei dati , occorre anche valutare le sanzioni cui si ricorre , perché altrimenti potrebbe succedere che i paesi che applicano in misura insufficiente una parte dei programmi di orientamento e che per ciò stesso vengono puniti dal punto di vista finanziario - questo è un dato di fatto nella politica attuale - si trovino a subire un ' altra , una doppia punizione , mentre i paesi i cui dati non sono in perfetto ordine non vengano colpiti .
A mio parere , una situazione del genere è inammissibile .
Quello che vorrei chiedere , anche nell ' ambito della relazione ora in discussione , è che si giunga ad un migliore raffronto tra i dati nell ' Unione europea .
Occorre promuovere l ' armonizzazione dei dati e un loro più efficace controllo , e su tale base va poi elaborata una politica mirata .
La seconda richiesta che desidero avanzare riguarda le sanzioni .
Quando si ricorre alle sanzioni , esse devono essere limitate alla politica che viene praticata ; in questo caso , il programma di orientamento pluriennale .
Di conseguenza , i paesi membri che , in un modo o nell ' altro , non riescono a conseguire gli obiettivi del programma , possono a quel punto subire sanzioni , nel senso che possono vedersi ridurre i fondi .
Ma questa è una sanzione che riguarda solo la politica dei programmi di orientamento , e nulla più .
Tengo a ribadire tale aspetto poiché temo che la politica dei programmi di orientamento pluriennali - sulla quale ho peraltro un atteggiamento fondamentalmente critico - miri troppo poco al mantenimento delle quote , posto che le quote siano intese come uno strumento per raggiungere l ' obiettivo finale ; temo altresì che soprattutto quei paesi membri il cui sistema di controllo delle quote è leggermente diverso o particolarmente efficiente siano puniti due volte .
Lancio quindi un forte appello a sostegno della posizione dei paesi rivieraschi del Mare del Nord e dell ' Atlantico settentrionale .
Signor Presidente , confermo il mio apprezzamento per il modo in cui è strutturato il programma dell ' onorevole Cunha e per la sua relazione ; nutro , però , profondi dubbi di natura fondamentale sulle sue proposte di ricorrere a sanzioni sotto forma di riduzioni , sia pure temporanee , delle quote .
In casi del genere , quello strumento non può essere impiegato poiché fa parte di una politica completamente diversa .
Credo che il Parlamento europeo debba respingere , in linea di principio , tale proposta e si debba impegnare per giungere , in ogni caso , ad una migliore politica per la pesca e ad un migliore controllo .
Su questa base , potremo senz ' altro praticare una politica migliore .
Questo è il primo passo da compiere ; il secondo è il rispetto delle quote , per garantire il quale disponiamo di altri strumenti ; il terzo passo , infine , consiste nell ' impostare i programmi di orientamento pluriennali in modo tale che siano mirati alla ristrutturazione e non ad altri obiettivi .
Signor Presidente , rivolgo un particolare ringraziamento all' onorevole Cunha per l' ottima relazione .
Onorevoli colleghi , la relazione della Commissione analizza i risultati ottenuti dai vari Stati membri ed evidenzia sia che il Portogallo ha ampiamente soddisfatto gli obiettivi prefissati in tutti i segmenti della flotta , sia che vi è una chiara concordanza tra le informazioni contenute negli schedari relativi ai pescherecci e la situazione illustrata nella relazione presentata dal governo portoghese .
Per quanto riguarda la relazione concernente il 1997 , non erano state trasmesse informazioni su cinque imbarcazioni della flotta ; a tale mancanza è stato ovviato , per cui attualmente mancano soltanto i dati relativi a tre pescherecci .
Questo aspetto del conseguimento degli obiettivi dei POP , che potrebbe e dovrebbe essere positivo , ha avuto ripercussioni negative a livello nazionale sia nel settore della pesca sia nella stampa e nell' opinione pubblica in generale , visto che il raggiungimento dei suddetti obiettivi implica , di norma , una riduzione della capacità e delle dimensioni della flotta .
Non si possono penalizzare coloro che si conformano agli obiettivi , e questo va spiegato ai pescatori .
Pertanto , chiediamo che siano applicate sanzioni efficaci , come , ad esempio , la riduzione temporanea delle quote di cattura degli Stati che commettono un' infrazione o che non rispettano i termini previsti per la presentazione dei dati richiesti .
Desideriamo inoltre porre i fatti nella giusta luce .
Si dice che ogni volta demoliamo un maggior numero di imbarcazioni : ciò non corrisponde al vero , perlomeno per quanto concerne la situazione attuale .
Ad esempio , in Portogallo , nel periodo 1992-95 , sono stati presentati 144 nuovi progetti ; nel periodo 1996-99 , 194 ; nel 1999 , 40 .
Un aspetto importante sul quale vorrei richiamare l' attenzione della Commissione è che l' adeguamento della flotta dev' essere realizzato rispettando l' esigenza di salvaguardare le condizioni di lavoro a bordo e le condizioni igieniche e sanitarie del pesce , il che in alcuni casi può rendere necessario un aumento della stazza lorda .
Chiedo infine che la Commissione , ai fini dell' elaborazione di eventuali futuri POP V , non parta da zero , ma tenga conto degli sforzi compiuti dagli Stati membri e dei risultati da essi ottenuti nei POP precedenti .
Signor Presidente , sostengo con forza la relazione presentata dall' onorevole Cunha .
Pur nutrendo alcune riserve , infatti , non vedo alternative .
E ' interessante notare che gli Stati membri che oggi dispongono delle flotte più consistenti le hanno costruite nel corso del XVI e XVII secolo .
L' Irlanda si sente gravemente danneggiata dall' entità delle proprie quote e dalla capacità della propria flotta .
Dobbiamo ricordare che , mentre le altre potenze marittime ( la Gran Bretagna , la Spagna e i Paesi Bassi ) costituivano le proprie flotte nel XVI e XVII secolo , una legge proibiva alle navi irlandesi di trasportare pesce .
Di conseguenza , siamo entrati in questo secolo con lo stesso tipo di imbarcazione , il coracle , usato nell' ottavo secolo da San Brandano per recarsi in America .
Ecco spiegato il profondo malcontento dei pescatori da me rappresentati .
Oggi , nei Paesi Bassi il numero delle navi di lunghezza superiore a 24 metri è di sette volte superiore a quello dell' Irlanda , sebbene le nostre risorse oceaniche siano assai maggiori .
Vorrei mettere a verbale la nostra insoddisfazione e dire che uno sfruttamento adeguato delle risorse marine , insieme ad un' equilibrata gestione e conservazione delle risorse ittiche , ci permetterebbe probabilmente di pescare , nelle acque europee , il doppio di quanto peschiamo attualmente .
Non riusciremmo a creare ulteriori posti di lavoro , poiché abbiamo già raggiunto la capacità massima , ma raddoppieremmo i nostri utili .
Un sistema razionale , basato sulla conservazione e l' autolimitazione per il presente , garantirebbe la disponibilità di risorse alle generazioni future .
Spero sinceramente che , una volta raggiunto questo obiettivo , e sebbene il principio di " stabilità relativa " sia diventato ormai un principio sacro , a un paese come l' Irlanda , affacciato sull' Atlantico e con ampia disponibilità di risorse , un giorno sarà riconosciuta una percentuale più equa .
Signor Presidente , i programmi di orientamento pluriennali per la pesca sono stati istituiti per consentire agli Stati membri di rispettare le quote di cattura concordate .
Visto che gli Stati non le hanno rispettate , si è reso necessario imporre loro riduzioni delle flotte .
Nei Paesi Bassi si è scelta una soluzione che possiamo definire tipica per il nostro paese , cioè sono stati conclusi accordi con i rappresentanti del settore ittico su una riduzione delle giornate di pesca .
In tal modo , non occorre escludere dall ' attività di pesca i pescherecci moderni e più redditizi e le imprese non vanno in fallimento ; inoltre , e questa è la cosa più importante , la flotta dei Paesi Bassi può pescare rispettando le quote assegnatele .
La relazione dell ' onorevole Cunha , che peraltro giudico positivamente , propone di ridurre automaticamente le quote dei paesi che non si attengono ai POP .
Una simile proposta non solo è contraria a qualsiasi principio di giustizia , ma è anche del tutto priva di logica .
Infatti , i POP hanno lo scopo di costringere gli Stati membri a pescare rispettando le quote loro attribuite .
Sarebbe quindi assurdo imporre ad un paese che rispetta tali quote , come fanno i Paesi Bassi , una riduzione delle stesse a titolo di punizione - una punizione che , per di più , sarebbe comminata automaticamente .
In questo modo , il mezzo diventa più importante del fine .
Inoltre è prematuro pensare ad una punizione di quel tipo .
I Paesi Bassi sono uno dei pochi Stati dell ' Unione a fornire dati trasparenti sulla capacità della sua flotta e sulle quote di pescato .
Soltanto quando ci saranno modalità uniformi per la rilevazione di questi dati in tutti i paesi membri , si potrà realmente verificare se essi perseguono gli obiettivi fissati .
Infine , rispettando le quote assegnate attraverso una riduzione del numero di giornate trascorse in mare , i pescatori dei Paesi Bassi rispettano nel contempo anche la direttiva sul lavoro .
Sebbene il settore ittico , a dire il vero , sia escluso dall ' ambito di applicazione della direttiva , è altrettanto vero che anche i pescatori hanno diritto di godere di adeguati periodi di riposo .
La riduzione delle giornate trascorse in mare può essere un contributo in tal senso .
Signor Presidente , il mio gruppo voterà contro la relazione se sarà approvato il paragrafo 6 della risoluzione .
Signor Presidente , desidero innanzi tutto ringraziare l ' onorevole Cunha per l ' eccellente relazione e congratularmi per la risoluzione concernente la relazione annuale della Commissione sui programmi di orientamento pluriennali .
Sia questa relazione che la risoluzione precedente preparate dall ' onorevole Cunha sull ' osservanza dei programmi pluriennali nel corso di altri anni sono risultate di grande utilità alla Commissione nell ' elaborazione di nuovi regolamenti , nella fattispecie quello di applicazione dei fondi SFOP , approvato per i prossimi anni .
La Commissione concorda pienamente con l ' onorevole Cunha e con altri oratori circa l ' importanza dei programmi di orientamento pluriennali per garantire il futuro delle flotte pescherecce comunitarie .
Vorrei tuttavia precisare alcuni punti .
Per quanto riguarda i requisiti in materia di misurazione - uno degli elementi chiave quando si tratta di conoscere il rispetto effettivo dei POP da parte di ciascuno Stato - , pur essendo ancora lontana la piena armonizzazione delle unità di misura per passare da un sistema all ' altro , la Commissione sta lavorando in questo senso e ha intrapreso varie iniziative .
Ha chiesto , per esempio , una relazione esauriente ad un organismo esterno con esperienza in materia , la Seafish Industries Authorities , che ha effettuato delle visite presso le autorità competenti dei vari Stati per studiare in modo adeguato come si possano armonizzare tali misurazioni .
Sulla base di questa relazione , nonché delle relazioni e di altri documenti elaborati dagli ispettori comunitari , la Commissione stilerà all ' occorrenza una proposta di revisione del regolamento sulla misurazione , cioè una proposta di revisione del passaggio dal POP III al POP IV .
Desidero inoltre aggiungere , onorevoli deputati , signor Presidente , che la Commissione collabora con il Comitato europeo per la standardizzazione allo scopo di definire una norma comune per misurare anche la potenza motrice , che è un altro elemento essenziale per determinare le capacità di pesca di ciascuna flotta .
Una volta studiato come migliorare la definizione del POP e le misurazioni delle capacità di una flotta , eccoci arrivati al punto più polemico : il controllo del rispetto dei programmi pluriennali , il controllo del rispetto di quanto il Consiglio decide su proposta della Commissione .
La Commissione non è soddisfatta del modo in cui la questione procede ; anche se ci sono stati passi avanti , non si è fatto tutto ciò che la Commissione aveva proposto .
Si sono compiuti passi avanti perché la sospensione degli aiuti pubblici è uno strumento efficace , almeno nei confronti di qualche Stato membro , che ha modificato il proprio comportamento cominciando a fornire maggiori informazioni .
Ci sono pertanto dei progressi nell ' osservanza del programma pluriennale .
La nuova politica strutturale del settore della pesca per il periodo 2000-2006 comprende una serie di disposizioni sanzionatorie che attribuiranno alla Commissione - una volta per tutte - maggiori poteri nell ' esigere l ' osservanza degli obiettivi dei vari POP da parte degli Stati membri .
Ai deputati che si sono dichiarati insoddisfatti delle insufficienti sanzioni approvate desidero ricordare che non si è trattato di una mancanza di volontà da parte della Commissione , la quale aveva anzi proposto sanzioni supplementari , respinte però dal Consiglio .
Tra queste sanzioni supplementari la Commissione aveva suggerito , per esempio , di negare ai paesi inadempienti in materia di POP la possibilità di partecipare a nuove campagne di pesca in paesi terzi , il cui finanziamento è a carico dei fondi comunitari .
Questa misura sarebbe stata molto efficace , ma il Consiglio l ' ha respinta .
Non è quindi la Commissione che rifiuta di dotarsi di metodi più efficaci per ottenere un maggior adempimento ; è piuttosto il Consiglio .
La Commissione è ben disposta a progredire in questo campo , ma è necessario che il Consiglio dimostri la stessa volontà .
Riguardo alla proposta polemica dell ' articolo 6 , devo riconoscere che sussistono alcuni problemi dal punto di vista giuridico .
E ' pur vero che , trattandosi di una sospensione solo temporanea , potrebbe essere un ' ipotesi da considerare .
Esistono però anche altri sistemi , ma il Consiglio non ha voluto adottarli .
E ' francamente improbabile che il Consiglio cambi posizione e accetti una proposta del genere .
Se lo facesse , ben vengano suggerimenti come questi .
Proposte nuove sarebbero bene accolte , visto anche che la Commissione le ha già presentate , ma il Consiglio le ha sempre respinte .
Onorevoli deputati , occorre anche ricordare che , in fondo , sono i produttori stessi quelli che molte volte subiscono gli effetti delle sanzioni .
Se volessimo paragonare la pesca con l ' agricoltura - e non si tratterebbe di un accostamento peregrino - un determinato tipo di sanzioni finirebbe per colpire gli agricoltori , che vedrebbero ridursi il proprio reddito .
La riduzione della flotta in un paese si realizza evidentemente con grande sacrificio per le popolazioni marinare e costiere .
Certe iniziative hanno ripercussioni sul settore sociale e spetta pertanto ai singoli paesi - ed eventualmente alla Comunità - adottare le misure complementari per mitigare l ' impatto di questi problemi .
Onorevoli deputati , il futuro del settore europeo della pesca si gioca proprio sul rispetto dei POP e , soprattutto , delle quote di cattura , oltre che sulla gestione razionale delle risorse ittiche .
Desidero nuovamente ringraziare l ' onorevole Cunha e congratularmi con lui per la sua relazione , e ribadisco che , in materia di adempimenti e di sanzioni , la Commissione ha presentato proposte positive , che altri hanno respinto .
La Commissione continuerà ad impegnarsi perché tutti gli Stati membri rispettino al massimo tutti gli impegni assunti .
Grazie , signora Commissario de Palacio !
La discussione è chiusa .
La votazione si svolgerà oggi alle 12.00 .
 
Rendimento dei reattori per lampade fluorescenti L' ordine del giorno reca la discussione sulla relazione ( A5-0102 / 1999 ) , presentata dall' onorevole Turmes a nome della commissione per l' industria , il commercio estero , la ricerca e l' energia , sulla proposta di una direttiva del Parlamento europeo e del Consiglio in merito ai requisiti di rendimento dei reattori per lampade a fluorescenza ( COM ( 1999 ) 296 - C5-0010 / 1999 - 1999 / 0127 ( COD ) ) .
Signor Presidente , signora Commissario , onorevoli colleghi , perché fare una direttiva europea sul rendimento delle lampade fluorescenti ?
Ogni anno , nei 15 paesi dell' Unione europea noi utilizziamo 130 milioni di queste lampade , in particolare negli uffici , dove già adesso due terzi della luce vengono prodotti dalle lampade a fluorescenza .
Nel 1992 , in occasione della Conferenza di Rio , la Commissione effettuò uno studio sulle misure concrete che sarebbe stato possibile adottare nei nostri paesi per proteggere l' atmosfera .
Ne emerse che una delle misure di minor costo da realizzare nell' Unione europea sarebbe stata quella di migliorare il rendimento delle lampade a fluorescenza .
Si deve pensare che queste lampade stanno accese dieci ore al giorno , da cinque a sette giorni alla settimana , per cinquanta settimane ogni anno , e quindi anche minime differenze di rendimento , persino dell' ordine di tre o cinque watt , fanno una grande differenza dal punto di vista del consumo di energia elettrica nel corso degli anni .
Nel 1993 la Commissione dell' Unione europea avviò contatti con la CELMA , l' organizzazione che rappresenta i produttori di trasformatori , e nel 1996 commissionò uno studio per dotarsi delle necessarie basi scientifiche su cui fondare le proprie decisioni .
Tale studio del 1996 ipotizza vari scenari ; nell ' ipotesi più estrema , secondo cui in futuro saranno tolti dalla circolazione tutti i reattori magnetici per essere sostituiti completamente dai reattori elettronici , cioè dalla best available technology , la migliore tecnologia disponibile , che già oggi costituisce il 20 percento del mercato , l' impatto in tutta l' Unione europea sarebbe di 250 terawattore , cioè 250 miliardi di chilowattora .
Io vengo dal Lussemburgo .
Il consumo globale di energia elettrica del mio paese , per l' industria , le famiglie e gli uffici , ammonta a 6 terawattore l' anno .
Quindi , con questa direttiva noi possiamo risparmiare ogni anno il doppio dell' intero fabbisogno del Lussemburgo : una quantità non così irrilevante come potrebbe sembrare ad un primo sguardo .
Nel 1999 la Commissione ha avanzato una proposta , che però non corrisponde neanche all' ipotesi di minima dello studio fatto realizzare dalla stessa Commissione nel 1996 .
Ciò è dovuto al fatto che il phasing out , il ritiro graduale dal mercato , non viene previsto in maniera coerente per tutti i reattori magnetici e quindi molti di essi rimarrebbero in circolazione , riducendo di 100 miliardi di chilowattora il risparmio di energia dei prossimi anni .
Ecco perché noi come Parlamento dobbiamo migliorare la proposta della Commissione .
Vi sono delle ragioni ambientali , di cui ho già parlato , ma vi è anche una ragione tecnica e finanziaria .
La stessa industria ha cercato di stimare , sulla base dell' attuale progetto della Commissione , quale sarebbe il segnale che verrebbe dato agli investitori nel mercato dei reattori .
Il risultato della stima è che tra 5-8 anni il 50 percento dei reattori sarebbe costituito dai reattori magnetici di migliore qualità .
In altre parole , noi daremmo al mercato il segnale sbagliato .
Invece di orientare l' intero volume degli investimenti verso i reattori elettronici , la best available technology , una parte importante degli investimenti si rivolgerebbe alla tecnologia che viene al secondo posto quanto a rendimento .
Si può facilmente immaginare che fra cinque o sei anni , quando è previsto che si faccia il punto della situazione , l ' industria - posto che nei prossimi tre o quattro anni investa in questa tecnologia di seconda qualità - si opporrà ancora più recisamente di oggi all' idea di dover rinunciare a investimenti appena effettuati .
Un ' informazione di background , per inquadrare il problema nel contesto internazionale : gli Stati Uniti hanno programmato di completare l' eliminazione di tutti i reattori magnetici entro il 2010 .
La nostra proposta , e colgo qui l' occasione per ringraziare i relatori ombra degli altri gruppi politici , gli onorevoli McNally , Rovsing e Beysen , non farebbe altro che portarci nella direzione già imboccata dagli Stati Uniti .
Signor Presidente , desidero ringraziare il relatore per la sua presentazione , sulla quale sono assolutamente d ' accordo .
Ringrazio inoltre per l ' ottima cooperazione tra i gruppi , nei quali siamo giunti a compromessi che , a mio parere , si possono considerare responsabili , corretti ed adeguati .
Per questo i nostri gruppi li appoggiano .
Ma perché ci occupiamo di questo tema ?
Detto in breve , si tratta di limitare le emissioni di CO2 causate dall ' uomo .
Sappiamo che a mano a mano che l ' Asia raggiungerà un più elevato tenore di vita , 1,4 miliardi di cinesi e un miliardo di indiani inizieranno ad utilizzare una quantità sempre più elevata di energia , e questo significa che il loro consumo energetico , attualmente pari al 10 percento del consumo medio dell ' Unione europea , salirà bruscamente quando chiederanno elementari beni di conforto , di uso comune , come acqua calda e magari anche aria condizionata , trasporti ed un ' industria moderna .
A Rio ci siamo impegnati a proteggere il clima .
Il presente documento soddisfa in tutto e per tutto quell ' obiettivo .
Ricordiamo che il 30 percento delle emissioni di CO2 prodotte dall ' uomo è generato dalla produzione elettrica , e che il 35 percento dell ' utilizzo totale di energia all ' interno dell ' Unione europea viene dall ' elettricità .
Le lampade fluorescenti lineari rappresentano il 53 percento del consumo energetico destinato all ' illuminazione all ' interno dell ' Unione europea .
E se riusciamo a mettere in pratica quello che abbiamo programmato , nel 2020 ridurremo di 6 milioni di tonnellate all ' anno le emissioni di CO2 , e ridurremo del 10 percento i consumi elettrici per l ' illuminazione con lampade fluorescenti , il che , tradotto in denaro , corrisponde ad un risparmio di 250 milioni all ' anno .
Questa proposta ha quindi effetti molto significativi sul clima e sull ' economia , e realizzando quello che abbiamo proposto , diamo alla nostra industria parecchio tempo per adeguarsi .
L ' onorevole Turmes lo ha sottolineato e io vorrei ricordare che , in ogni caso , dal 1992 l ' industria ha dimostrato che verso il 2009 i reattori magnetici saranno più o meno vietati .
Quindi non c ' è nulla di nuovo nei progetti che stiamo realizzando .
Nel compromesso che abbiamo elaborato siamo stati tutti fedeli allo stesso obiettivo : accrescere l ' efficienza .
Il nostro scopo era quello di proteggere il clima , di ottenere vantaggi economici e di avere la certezza che il programma di eliminazione progressiva adottato non pesasse inutilmente sui consumatori comuni nelle famiglie comuni con investimenti non recuperabili .
Allo stesso tempo abbiamo garantito che nella parte settentrionale dell ' Unione , in Finlandia settentrionale , Svezia settentrionale , Norvegia settentrionale , Groenlandia e altrove , dove i reattori elettronici non funzionano , sia ancora ammesso l ' uso dei reattori magnetici .
Tutto sommato si tratta di una proposta eccellente , e raccomando a tutti di sostenerla ed appoggiarla , come convenuto nei gruppi .
Signor Presidente , sono lieta che questo dibattito si dimostri educativo e illuminante .
Talvolta i dibattiti sono piuttosto noiosi ; certo , è molto più interessante parlare delle difficili condizioni atmosferiche e delle tempeste che hanno colpito la Francia , ma se vogliamo porre fine ad episodi di questo tipo , non ci resta altro che metter mano a questo lavoro tecnico e minuzioso .
Desidero congratularmi con l' onorevole Turmes per il suo lavoro esaustivo , la sua esperienza tecnica e la sua disponibilità a discutere con i membri degli altri gruppi per individuare dei compromessi .
Ciò è lodevole , e credo che sia la maniera più responsabile di lavorare nell' ambito del Parlamento europeo .
Se consideriamo seriamente gli obblighi assunti a Kyoto e in altre occasioni , e vogliamo scongiurare il ripetersi di altri tragici eventi atmosferici , dobbiamo cominciare a lavorare con una certa urgenza .
Sono ormai trascorsi otto anni dall' inizio dei negoziati con l' industria del settore e con gli esperti energetici per individuare il modo migliore in cui il settore dell' illuminazione potrebbe aiutarci nel risparmio energetico .
I motivi per farlo sono molti : nell' ambito dell' Unione europea la possibilità di disporre di un' illuminazione efficiente dal punto di vista energetico si dimostrerà un investimento estremamente utile per le aziende .
Abbiamo bisogno di un mercato interno privo di ingiustificate barriere commerciali che ostacolano gli scambi .
Il mercato unico deve garantire alle nostre imprese la possibilità di lavorare alle stesse condizioni : le regole del gioco devono essere uguali per tutti , pur tenendo conto delle specifiche situazioni nazionali .
Come ha ricordato la Commissione , l' elettricità rappresenta il 35 percento dell' energia primaria che utilizziamo complessivamente e produce il 30 percento delle nostre emissioni artificiali di biossido di carbonio .
E ' perciò essenziale occuparci di questo settore , come anche di quello dei trasporti , ed è opportuno considerare gli standard minimi di rendimento di qualsiasi settore che sfrutti l' elettricità .
Ci siamo occupati di caldaie per uso domestico e industriale , frigoriferi e congelatori , e abbiamo raggiunto accordi volontari - sui quali nutro alcune riserve - in altri settori degli elettrodomestici .
Se posso citare da uno studio svolto nel Regno Unito dal nostro noto istituto di ricerca per l' edilizia , " secondo questo studio , l' elaborazione di standard di rendimento , soprattutto per i reattori per lampade fluorescenti , è una delle azioni più efficaci che la CE può adottare per ridurre il consumo energetico per l' illuminazione negli edifici commerciali , e merita quindi di essere studiata e approfondita ulteriormente " .
Questo stimato istituto di ricerca ha deciso quindi che sarebbe opportuno occuparsi di questo settore .
Un problema con cui ci scontriamo però è che coloro che acquistano apparecchi per illuminazione non sono necessariamente gli utenti .
Ugualmente , coloro che investono nell' edilizia non sono le stesse persone che negli anni a venire dovranno pagare le bollette della luce .
Il gran numero di apparecchi per illuminazione dimostra tuttavia la necessità di indurre gli utenti a fare acquisti ragionevoli , in modo che i prodotti sul mercato soddisfino i più alti standard .
Stiamo parlando soltanto di reattori per lampade fluorescenti di recente produzione .
Non vogliamo dire che ogni reattore dovrà essere sostituito domani o la prossima settimana , sarebbe assurdo ; proponiamo invece che quando , nel corso dei prossimi quindici o vent ' anni , gli attuali apparecchi per illuminazione saranno sostituiti , essi vengano rimpiazzati in maniera graduale , equilibrata e razionale con la migliore tecnologia disponibile .
Nell' Unione europea cerchiamo di procedere offrendo un periodo di adattamento molto lungo : non cogliamo le nostre imprese alla sprovvista , con " proposte a sorpresa " di cui non sanno niente e che causerebbero loro gravi difficoltà .
Va riconosciuto che l' onorevole Turmes si è mostrato molto ragionevole .
Le 800 persone che lavorano nella produzione di reattori magnetici non perderanno il posto di lavoro nel giro di una settimana , ci sarà tutto il tempo necessario per realizzare un adeguamento graduale .
Noi del gruppo socialista ci opponiamo agli emendamenti supplementari che sono stati presentati e che non rispettano gli obiettivi della relazione .
Siamo invece a favore di quegli emendamenti che abbiamo firmato come parte del compromesso , molti dei quali aggiungono definizioni ragionevoli ; e sono certo che la signora Commissario sarebbe d' accordo su questo punto .
Spero che ella ci dirà che tutto questo rientra nel suo obiettivo di aumentare il rendimento nell' Unione europea , e farà delle nostre promesse qualcosa di più di meri slogan politici .
Signor Presidente , signora Commissario , onorevoli colleghi , la relazione dell ' onorevole Turmes , alla quale egli ha lavorato con grande impegno , sembra riguardare , a prima vista , una questione tecnica .
A mio giudizio , invece , questa relazione possiede una dimensione molto più ampia , come del resto già rilevato dagli oratori precedenti .
Da un lato , si tratta della prima relazione di questo nuovo millennio che fornirà un contributo ad un uso dell ' energia più pulito , e nessuno può negare che le possibilità di sopravvivenza del nostro pianeta nel nuovo millennio dipenderanno in misura rilevante dal modo in cui in futuro sapremo gestire la questione energetica .
Quindi , l ' iniziativa ora in discussione non può passare nell ' indifferenza .
Dall ' altro lato , credo che il percorso che ci ha condotti a questa relazione , attraverso consultazioni tanto con il settore industriale interessato quanto con gli ambienti politici e la Commissione , costituisca un buon esempio di ciò che , con termine francese , si potrebbe definire " cohabitation " .
Intendo dire che le consultazioni e le tavole rotonde che hanno preceduto l ' elaborazione della proposta di direttiva hanno consentito all ' industria e alla Commissione di trovare un accordo .
Ma questa relazione , nella sua versione attuale , è anche il risultato di emendamenti di compromesso che sono stati approvati dai principali gruppi politici .
Condivido quanto detto dall ' oratrice precedente , la onorevole McNally , secondo la quale , in avvenire , questo tipo di percorso dovrebbe essere seguito molto di più .
Gli emendamenti di compromesso prevedono , in particolare , lunghi periodi transitori .
In pratica , ciò significa che l ' industria avrà ancora dieci anni di tempo per apportare tutti gli adeguamenti necessari .
A tale constatazione ne va aggiunta un ' altra , cioè che l ' industria sapeva già dal 1992 che tali adeguamenti sarebbero stati inevitabili .
Inoltre , occorre ricordare anche che i reattori magnetici dovranno essere sostituiti definitivamente soltanto a partire dal 2009 .
Signor Presidente , l ' importanza di questa relazione risiede anche nelle considerevoli implicazioni che la direttiva ha per la conservazione di migliaia di posti di lavoro , nonché nelle preoccupazioni quanto ad eventuali distorsioni della concorrenza .
Infatti , se si prevedessero periodi di transizione troppo brevi , è evidente che si metterebbe in pericolo non solo un ' intera linea produttiva ma anche il produttore stesso , poiché egli non avrebbe la possibilità di adeguare per tempo tale linea produttiva .
Naturalmente , lo scopo della relazione dev ' essere quello di consentire , durante la sua attuazione , regolari consultazioni con tutte le parti interessate , affinché coloro che sono ancora scettici nei confronti della sostituzione dei reattori magnetici abbiano l ' opportunità di inserirsi nel nuovo processo .
Ponderando i diversi interessi in gioco e collaborando strettamente con i rappresentanti di tali interessi , il Parlamento europeo è riuscito ad elaborare una proposta legislativa chiara e ben circostanziata .
Non possiamo che congratularcene con l ' onorevole Turmes .
Signor Presidente , nonostante la sua natura estremamente tecnica , questa relazione è molto importante sia dal punto di vista del risparmio energetico sia da quello dell' occupazione in Europa .
Il relatore ha svolto un lavoro eccellente analizzando l' aspetto energetico della questione ; non ha , però , considerato a sufficienza le ripercussioni del problema in termini di occupazione , con una perdita di posti di lavoro in vari paesi dell ' Europa , non solo in Germania ma anche in Finlandia , Austria , Italia e Spagna .
Nelle lampade fluorescenti vengono utilizzati due tipi di reattori che influiscono sulla loro efficienza energetica .
I reattori magnetici producono molta luce e calore .
Nei paesi nordici questo calore permette di ridurre i costi di riscaldamento ed esso non viene pertanto considerato uno spreco d' energia .
I reattori elettronici generano una luce qualitativamente migliore e meno calore e , quindi , hanno un' efficienza energetica superiore rispetto a quella dei reattori magnetici .
Però , potranno avere un futuro solo se diventeranno economicamente competitivi , al pari dei reattori magnetici .
Il Gruppo Philips ha giustamente investito nello sviluppo di questa tecnologia .
I suoi prodotti , però , non dovrebbero essere definiti , attraverso una decisione politica , come l' unico standard ammissibile in ambito europeo .
Nella relazione Turmes , diversamente dalla Commissione e dal Consiglio , si propone di mettere al bando i reattori magnetici per le lampade fluorescenti .
Se la relazione fosse approvata , l' opinione del Parlamento distruggerebbe l' industria europea di questo settore .
I reattori magnetici continuerebbero ad essere prodotti ed usati nelle altre nazioni , soprattutto in quelle che , per motivi climatici , ne fanno maggior uso , come è il caso del mio paese : col freddo e l' umidità possono essere usati solo i reattori magnetici .
Il divieto porterebbe al trasferimento della produzione dei reattori magnetici dall' Europa nei paesi in via di sviluppo .
Lo si è già visto negli Stati Uniti .
Se desideriamo tutelare i posti di lavoro in Europa , non possiamo approvare i punti della relazione Turmes evidenziati dall' analisi dell' onorevole Westendorp y Cabezan .
I costi di produzione dei reattori elettronici sono dieci volte superiori a quelli dei reattori magnetici .
Inoltre bisogna analizzare meglio l' aspetto ecologico e , quindi , anche l' uso delle materie prime ed il riciclaggio .
Signor Presidente , intervengo a nome del gruppo TDI , ma solo per una delle sue componenti .
Siamo stati investiti del problema dei reattori per lampade fluorescenti .
Di cosa si tratta ?
La corrente elettrica destinata ad alimentare le lampade fluorescenti , che illuminano l ' ambiente e che si trovano proprio sopra le nostre teste , è regolata e stabilizzata da minuscoli dispositivi denominati " reattori " .
Da cinquant ' anni questi reattori sono composti da una bobina di rame posta in un contenitore di latta .
Si chiamano " reattori magnetici " , ma ora esistono anche reattori elettronici .
I reattori magnetici tradizionali comportano una dispersione di energia in ragione di un fenomeno di resistenza .
La perdita può raggiungere anche 8 watt all ' ora , mentre è solo di 3 watt per i reattori elettronici ; è quindi possibile ottenere un risparmio di 5 watt che , moltiplicato per 130 milioni di reattori , comporta un risparmio di milioni di tonnellate di energia , la diminuzione delle emissioni di CO2 e la riduzione dell ' effetto serra , senza contare che la gente respirerebbe meglio .
Di conseguenza , nell ' arco di otto anni , i reattori elettronici dovrebbero sostituire quelli magnetici .
Purtroppo l ' onorevole Turmes non ci ha detto che i reattori elettronici hanno un ciclo di vita più breve rispetto a quelli magnetici .
Occorre quindi aumentarne la produzione , con un maggiore consumo di energia che annullerebbe , però , parte dei vantaggi a cui ho accennato poc ' anzi .
Inoltre i reattori elettronici sono fabbricati con transistor che contengono metalli pesanti come il tantalio , il germanio e persino l ' arsenico , per non parlare della plastica , ovvero agenti inquinanti non biodegradabili , mentre il rame e la latta di cui sono composti i reattori magnetici sono biodegradabili .
In altri termini , per un presunto risparmio di energia , i colleghi verdi consentirebbero la circolazione di metalli pesanti e di arsenico .
Nel contempo , oltre a provocare un aumento dell ' inquinamento , si provocherebbe un aumento della disoccupazione poiché i componenti e i macchinari necessari per la fabbricazione dei reattori elettronici non sono di provenienza europea .
Al fine di evitare i costi di importazione , gli industriali attueranno una delocalizzazione della produzione con conseguente diminuzione dei posti di lavoro .
In fin dei conti , volendo ottenere un risparmio contenuto di energia utilizzando il reattore elettronico - quando gli industriali richiedono semplicemente un divieto progressivo e selettivo - si raggiungerebbe certamente tale obiettivo con una maggiore produzione di agenti inquinanti e un aumento della disoccupazione .
Non si affronta nemmeno il vero problema dello spreco , ovvero le lampade a incandescenza , che registrano perdite fino a 50 watt rispetto alle lampade fluorescenti .
E ' anche vero , però , che tali lampade sono prodotte da due multinazionali , Philips e Osram .
Forse esiste un circolo energetico che unisce i mondialisti della Commissione , gli appartenenti alla nebulosa multinazionale verde e l ' industria transnazionale , ma io non ho chiesto che venga fatta piena luce su tale questione .
Signor Presidente , onorevoli colleghi , guardo il soffitto di quest' Aula e vedo che siamo circondati da moltissimi reattori .
Ritengo che questa sala sia un esempio del modo in cui i tubi al neon ed i reattori possano coesistere .
Sono sicuro che noi qui già abbiamo le lampade elettroniche a basso consumo , perché è anche dimostrato che i reattori elettronici si ripagano da soli entro uno o due anni .
Abbiamo quindi un ottimo ritorno dell' investimento : ecco perché praticamente tutti i moderni costruttori e architetti adottano questi reattori elettronici .
Al punto che il mercato non riesce a produrre la quantità di apparecchi che sarebbe necessaria .
Il problema principale consiste nel fatto che tale tecnologia è talmente moderna e conveniente che per l' industria , in realtà , non è possibile produrre le quantità che saranno necessarie nell' immediato futuro .
Anche questo naturalmente è un problema che noi dobbiamo tenere presente nell' elaborare una regolamentazione : dobbiamo fare in modo che sia assicurata la disponibilità degli apparecchi quando servono , per evitare una penuria .
Se , infatti , non si potranno più produrre gli apparecchi magnetici , mentre quelli elettronici non saranno ancora disponibili in quantità sufficienti , potrebbero verificarsi dei problemi sul mercato .
Ciò nonostante , io sono a favore di una regolamentazione legislativa , anche se mi sono chiesto a lungo se avesse senso una direttiva europea sui reattori .
Sono favorevole perché ritengo che in futuro noi dovremo investire ancora di più nella ricerca su questa tecnologia .
Dobbiamo fare in modo che anche in futuro siano assicurati gli investimenti negli apparecchi elettronici .
Allo stato attuale , si tratta di un ' ovvietà dal punto di vista del mercato , però credo che questa direttiva possa veramente servire come stimolo ad investire ancora di più e in tempi ancora più rapidi , e quindi anche a ricavarne meritati guadagni .
Signor Presidente , gli oratori che mi hanno preceduto hanno indubbiamente dimostrato competenza in una materia estremamente tecnica come quella dei reattori per lampade fluorescenti .
Tuttavia , mi pare che il dibattito non sia stato molto seguito e mi chiedo quanti fra i colleghi potranno votare con cognizione di causa , visto che tra le conoscenze comuni di una persona - negli studi , nella vita pratica o anche politica dei parlamentari - ben difficilmente può trovare spazio una conoscenza approfondita dei reattori per lampade fluorescenti .
Mi chiedo quindi se questi argomenti debbano necessariamente essere discussi in Aula o se non sarebbe invece meglio , avvalendosi pienamente delle disposizioni regolamentari , discuterli unicamente in commissione .
L' eccessivo tecnicismo di certi argomenti impedisce infatti di votare con consapevolezza a meno che , naturalmente , non ci si attenga alle solite crocette e ai soliti trattini delle liste di voto preparate da qualcun altro .
Ma questo è svilimento dell' attività del parlamentare !
Ci si chiede , inoltre , se sia necessario che il Parlamento debba occuparsi di tali questioni complesse ed estremamente tecniche o se non sarebbe invece il caso , come succede nelle normative nazionali , di attribuire la competenza per questi argomenti ad altri organi , considerato che i loro risvolti politici - l' abbiamo sentito anche dagli oratori che mi hanno preceduto - sono minimi .
Vorrei fare inoltre un' osservazione sulla cosiddetta energia pulita , che mi sembra sia sfuggita a molti .
Non è vero che l' energia elettrica è un' energia pulita : è chiaro che , se riscaldo la mia casa di città con radiatori elettrici anziché con radiatori ad acqua alimentati da una caldaia a nafta , in città ci sarà meno inquinamento ma se consideriamo , com' è scritto nella relazione , che , comunque , per produrre energia elettrica s' immette nell' atmosfera il 30 per cento di CO2 , forse è opportuno che anche l' opinione pubblica riveda le sue cognizioni e le sue convinzioni e , soprattutto , che i mezzi d' informazione siano più chiari su quali sono effettivamente le energie pulite e quali invece non lo sono .
Signor Presidente , desidero innanzi tutto congratularmi con il relatore , onorevole Turmes , per l ' eccellente relazione e ringraziare tutti gli oratori e il Parlamento per l ' ampio appoggio fornito a questa proposta che , secondo la Commissione , può contribuire in modo significativo ad aumentare il rendimento energetico , ponendo come obiettivo un risparmio del 20 percento dei consumi elettrici del settore terziario .
Lo scopo è quello di migliorare in modo sostanziale l ' uso efficiente dell ' elettricità , contribuendo così al rispetto degli obblighi assunti a Kyoto .
La proposta mira al raggiungimento di un maggior rendimento energetico senza imporre un carico eccessivo ai fabbricanti di reattori .
Prima di elaborare questa proposta , come ha già sottolineato uno degli oratori , è stata condotta un ' ampia consultazione fra gli operatori del settore .
La proposta , onorevoli deputati , prevede due fasi .
La prima , che sarà operante a un anno di distanza dall ' approvazione della direttiva , comporterà l ' eliminazione progressiva dei reattori a basso rendimento .
A quel punto avrà inizio la seconda fase , con una normativa più severa , volta a ridurre gradualmente il numero di reattori convenzionali introducendo l ' impiego obbligatorio dei reattori ad alto rendimento .
Per avere un ' idea delle proporzioni del cambiamento , basti pensare che attualmente i reattori convenzionali rappresentano i due terzi circa delle vendite totali .
Si comprende perciò che questa seconda fase avrà effetti molto importanti , con inevitabili ripercussioni sull ' industria ; da qui la proposta di un periodo transitorio di quattro anni .
In merito agli emendamenti presentati , sono lieta di annunciarvi , onorevoli deputati , che la Commissione accetta tutti quelli avanzati dalla commissione per l ' industria , il commercio estero , la ricerca e l ' energia , fatta eccezione per gli emendamenti nn .
1 , 17 , 19 e 20 , relativi all ' avvio automatico della terza fase di aumento del rendimento energetico .
La Commissione conviene sulla necessità di un approccio dinamico ; la proposta prevede infatti la possibilità di una terza fase .
Sarebbe tuttavia difficile fissare oggi tutti gli aspetti di questa terza fase .
Secondo la Commissione , è preferibile procedere ad una valutazione tecnica ed economica quando entrerà in vigore la seconda fase .
In quel momento , dopo aver consultato le parti interessate , si stabilirà se e quando avviare la terza fase , come realizzarla , quali siano le specifiche tecniche e i requisiti da imporre .
La Commissione pertanto può accettare la seconda parte dell ' emendamento n .
23 , ma non la prima .
La Commissione potrebbe far propria anche una parte dell ' emendamento n .
1 , ma con una redazione diversa .
Siamo inoltre d ' accordo sull ' emendamento n .
12 affinché gli Stati membri procedano ad un ' applicazione efficace .
Gli emendamenti volti a chiarire che tutti i reattori commercializzati come singole componenti o incorporati in apparecchi per illuminazione , cioè gli emendamenti nn .
3 , 4 , 5 , 6 , 7 , 8 , 9 , 10 , 11 , 13 , 14 , 21 e 22 , sono tutti accettabili per la Commissione .
Viene recepito anche l ' emendamento n .
2 , dato che la Commissione concorda sull ' esclusione dei tipi di reattori in esso elencati .
Lo stesso dicasi per gli emendamenti nn .
15 e 16 , che estendono a diciotto mesi il periodo transitorio .
La Commissione , infine , accetta anche l ' emendamento n .
8 sulla promozione delle norme basate sul rendimento energetico nell ' ambito dei forum internazionali .
Signor Presidente , onorevoli deputati , vi ho riassunto la posizione della Commissione riguardo alla relazione .
Ribadisco le mie congratulazioni al relatore , onorevole Turmes , per l ' eccellente lavoro svolto e mi auguro che il Consiglio adotti una posizione comune tale che ci consenta di risolvere rapidamente la questione .
Grazie , signora Commissario de Palacio !
La discussione è chiusa .
La votazione si svolgerà oggi alle 12.00 .
 
VOTAZIONI Signor Presidente , un richiamo al Regolamento .
Il mio intervento riguarda la mia relazione su donne e scienza .
La discussione potrà svolgersi questa sera , ma non sarà possibile votare sulla relazione domani a causa di gravissimi e fuorvianti errori di traduzione , contenuti soprattutto nella versione francese .
Le chiederei di chiarire che quando saranno disponibili le versioni corrette degli emendamenti e della mia risoluzione la votazione avrà luogo nel corso della successiva sessione Plenaria .
Non sarà possibile votare domani perché temo che la traduzione , soprattutto quella francese , sia piena di errori .
Allora posso confermarlo .
La discussione sulla relazione McNally avrà luogo questa sera , ma la votazione avrà luogo soltanto nella prossima minisessione di Bruxelles .
Relazione ( A5-0102 / 1999 ) dell' onorevole Turmes a nome della commissione per l' industria , il commercio estero , la ricerca e l' energia , concernente la proposta di direttiva del Parlamento europeo e del Consiglio sui requisiti di rendimento energetico dei reattori per lampade fluorescenti ( COM ( 1999 ) 296 - C5-0010 / 1999 - 1999 / 0127 ( COD ) ) ( Il Parlamento approva la risoluzione legislativa ) Proposta di risoluzione comune sulla marea nera provocata dal naufragio dell' Erika ( Il Parlamento approva la proposta di risoluzione comune ) Proposta di risoluzione comune sulle recenti tempeste in Europa ( Il Parlamento approva la proposta di risoluzione comune ) Proposta di risoluzione comune sul processo di pace in Medio Oriente Prima della votazione Signor Presidente , l ' emendamento presentato vuole soltanto rimediare a un errore che figura al paragrafo 5 della risoluzione .
Con questo emendamento viene ripristinato il testo concordato per l ' elaborazione della risoluzione congiunta .
L ' emendamento ha quindi lo scopo di correggere un errore .
Signor Presidente , mi dispiace fare una cosa che normalmente non faccio , cioè chiedere degli emendamenti in questa sede .
Ma è stato l' onorevole collega De Clercq ad iniziare , ed io debbo esprimere la mia posizione in merito .
Ci eravamo accordati sul testo così come è stampato .
In esso invitiamo Israele ad abbandonare i territori occupati in Libano .
Ci eravamo accordati sul testo quale è stato presentato .
Adesso i liberali , e forse anche altri qui in Aula , vogliono depennare questa frase nella quale è contenuta l' esortazione ad Israele a ritirarsi dal Libano .
Ne hanno tutto il diritto , ma noi non possiamo dire che ci eravamo accordati su una cosa del genere .
Noi avevamo concordato quanto sta scritto nel testo .
Come lei ha giustamente ricordato , non discuteremo gli emendamenti .
Passiamo ora alla votazione .
( Il Parlamento approva la proposta di risoluzione comune ) Proposta di risoluzione comune sui flussi internazionali di capitale ( Il Parlamento respinge la proposta di risoluzione comune ) Proposta di risoluzione ( B5-0089 / 2000 ) presentata dagli onorevoli Wurtz e altri a nome del gruppo GUE / NGL , sulla tassazione dei versamenti di capitale ( Il Parlamento respinge la proposta di risoluzione ) Proposta di risoluzione ( B5-0090 / 2000 ) presentata dagli onorevoli Goebbels e altri a nome del gruppo PSE , sull' introduzione di un' imposta sul capitale ( Tobin ) ( Il Parlamento respinge la proposta di risoluzione ) Proposta di risoluzione ( B5-0091 / 2000 ) presentata dagli onorevoli Jonckheer e altri a nome del gruppo Verts / ALE , sull' imposta sul capitale ( Tobin ) ( Il Parlamento respinge la proposta di risoluzione ) Proposta di risoluzione ( B5-0092 / 2000 ) presentata dagli onorevoli Cox e altri a nome del gruppo ELDR , sulla Tobin ( Il Parlamento respinge la proposta di risoluzione ) Relazione ( A5-0096 / 1999 ) dell' onorevole Cunha a nome della commissione per la pesca , concernente la relazione annuale della Commissione al Consiglio e al Parlamento europeo sui risultati dei programmi di orientamenti pluriennali per le flotte pescherecce alla fine del 1997 ( COM ( 1999 ) 175 - C5-0109 / 1999 - 1999 / 2112 ( COS ) ) ( Il Parlamento approva la risoluzione legislativa ) DICHIARAZIONI DI VOTO Relazione Turmes ( A5-0102 / 1999 ) Signor Presidente , come rappresentante del Partito dei pensionati ho votato a favore del provvedimento relativo all' energia dei reattori delle lampade fluorescenti , anche se ho votato a favore di alcuni emendamenti , che non sono stati però accolti dall' Aula .
Sono d' accordo sicuramente sul risparmio dell' energia - anzi , da qualche tempo , la sera , leggo le relazioni su cui devo discutere al Parlamento europeo a lume di candela , per dare il mio modesto contributo al risparmio energetico - ritengo che si debba , sì , risparmiare sull' energia ma ritengo che si debba anche avere il buon senso di capire che questo non deve andare nel senso di uno smantellamento totale delle attività che danno occupazione ai cittadini europei .
La proposta di direttiva della Commissione sui reattori per le lampade fluorescenti mira a migliorarne il rendimento e a ridurre il consumo di energia .
Si propone che l ' attuazione delle misure previste sia progressiva ed equilibrata .
Adottando i numerosi emendamenti , la commissione per l ' industria non rispetta tale equilibrio , in quanto intende sopprimere la produzione e la commercializzazione dei reattori magnetici ad esclusivo vantaggio dei reattori elettronici .
Questa presa di posizione categorica non tiene in considerazione gli aspetti tecnici e scientifici sia a livello di risparmio di energia sia in relazione ai progressi tecnologici .
Ad esempio , sembra essere ignorato il fatto che esistono reattori magnetici a basso consumo di energia che detengono un posto di tutto rispetto sul mercato .
Ciò che è ancora più grave è che la relazione della commissione per l ' industria non ha affatto tenuto in conto le ripercussioni delle proprie proposte sull ' occupazione .
La soppressione della produzione di reattori magnetici è suscettibile di provocare la chiusura di numerosi impianti di produzione , con il conseguente licenziamento del personale ; mi riferisco , ad esempio , all ' impianto Vossloch-Schwabe a Colmar .
Per tale ragione ho votato contro la relazione che incorpora svariati emendamenti la cui attuazione sarebbe pericolosa per l ' occupazione nel settore interessato .
Faccio appello al Consiglio affinché respinga gli emendamenti che sono stati accolti in questa sede .
Risoluzione comune sulla marea nera al largo delle coste francesi Le regioni costiere francesi sul versante occidentale si trovano in un grave stato di inquinamento a causa del naufragio della petroliera Erika .
Tutti sanno che più passa il tempo , maggiori sono i rischi che incidenti così gravi si ripetano .
Va osservato che la legislazione americana introdotta nel 1990 a seguito del naufragio della petroliera Exxon Valdez in prossimità delle coste dell ' Alaska vieta l ' accesso ai porti americani alle petroliere che non ottemperano a criteri di sicurezza severi e rigorosi .
Di conseguenza , le petroliere che non soddisfano tali criteri convergeranno inevitabilmente e in misura crescente verso le acque europee , aumentando quindi i rischi di inquinamento .
E ' pertanto necessario che il Parlamento si occupi prioritariamente di questi problemi e che ottenga , prima dalla Commissione e poi dai governi degli Stati membri , l ' attuazione di una serie di disposizioni atte a tutelare le attività marittime e turistiche del litorale europeo .
E ' indispensabile istituire senza indugi un ' Agenzia marittima europea che sia attiva e che si faccia carico innanzi tutto di coordinare i controlli per la sicurezza effettuati sulle petroliere estendendo a tutti i porti europei metodi standardizzati e unificati .
Onorevoli colleghi , si rende forse necessario elaborare e votare una risoluzione , ma l ' importante ora è adottare misure concrete con determinazione e coraggio , in modo da impedire nuove catastrofi .
Risoluzione comune sulle tempeste in Europa A seguito della tempesta che ha colpito l ' Europa , e in particolare la Francia , mi sento in dover fare diversi commenti e osservazioni .
1 - Ammesso che non sia comprovato in maniera indiscutibile il legame diretto tra tale tempesta , l ' effetto serra e l ' inquinamento , gli avvenimenti recenti rappresentano , se non altro , un avvertimento di ciò che succederà in futuro se continueremo a inquinare sconsideratamente l ' atmosfera del pianeta .
2 - Visto che in Europa abbiamo spesso " costruito al risparmio " e sono state privilegiate le reti elettriche all ' aperto , che esteticamente sono molto brutte , oggi ci troviamo dinanzi agli ingenti costi reali di questi risparmi fasulli .
3 - Nelle attività dispiegate per riparare i danni provocati dalla tempesta abbiamo avuto modo di constatare le nostre debolezze , la carenza di mezzi e nel contempo la grande solidarietà che è stata manifestata , nonché l ' altrettanto grande importanza del concetto di " servizio pubblico " in talune imprese pubbliche spesso maltrattate dall ' imperante ideologia ultraliberale .
Vorrei rendere omaggio a tutti i dipendenti e al personale delle società che hanno lavorato senza sosta e senza tregua per ripristinare i collegamenti , la rete elettrica e telefonica e per predisporre gli alloggi per le famiglie colpite .
4 - Infine , se l ' Europa intende essere o rimanere vicina ai cittadini , deve intervenire a livello finanziario in modo significativo !
E ' necessario che gli Stati membri , spesso eccessivamente timorosi , la dotino di adeguati mezzi finanziari .
Il problema delle tempeste che si sono abbattute in vari paesi europei mette in luce la fragilità della nostra società , che peraltro si caratterizza per lo sviluppo economico e la tecnologia .
Ci rendiamo conto di non essere immuni dalle conseguenze nefaste che possono derivare da catastrofi naturali come le inondazioni , i terremoti o i maremoti .
Alcuni paesi sono stati in grado di dare una soluzione al problema degli indennizzi alle vittime di tali sciagure .
La Francia ne è un esempio , ma è un paese di grandi dimensioni che dispone di ingenti risorse .
Non è questo il caso dei paesi più piccoli .
In Belgio , infatti , il progetto per l ' indennizzo delle vittime di catastrofi naturali è in corso di preparazione da 10 anni ormai .
In un primo momento sarebbe forse stato possibile imporre tariffe e franchigie prima della realizzazione del mercato unico , ma ora questa soluzione non è più fattibile e mi pare giusto che sia così .
Per contro , è più difficile accettare che non sia possibile prevedere la creazione di una cassa speciale di riassicurazione a cui le compagnie operanti sul mercato belga sarebbero tenute a riassicurarsi .
La garanzia dello Stato interverrebbe solo quando i fondi di tale sistema si fossero esauriti ( nel caso di catastrofi di grandi proporzioni ) .
La priorità che ci prefiggiamo è di offrire alle vittime una garanzia totale e illimitata .
Il destino , infatti , si è già accanito su di loro senza che avessero colpa alcuna ; non si può evitare di penalizzarli ulteriormente a causa di una copertura assicurativa insufficiente ?
Lo Stato deve pertanto fungere da garante , poiché nessun riassicuratore può praticare condizioni che non prevedano limiti .
Questo è l ' unico modo per garantire ai consumatori una tariffa accettabile .
Il ricorso alle forme classiche di riassicurazione avrebbe un effetto regolatore a livello mondiale ; gli assicurati belgi , ad esempio , pagherebbero anche per i danni provocati dagli uragani in America centrale ...
Non si tratta di scoraggiare la solidarietà , ma di istituire un sistema equo che non sia disciplinato unicamente dalle leggi di mercato .
Aggiungo che questo è l ' unico mezzo di cui lo Stato dispone per assicurare il funzionamento del sistema nel rispetto dell ' interesse generale e per controllare la costituzione e l ' utilizzo delle riserve tecniche .
Senza tale " diritto di controllo " lo Stato non accetterà mai di fornire la propria garanzia .
Solo con un meccanismo di riassicurazione controllato è possibile evitare che i rischi siano selezionati esclusivamente in base alle leggi naturali del mercato .
Se un meccanismo di solidarietà nazionale non è garantito da un sistema che deroga , seppur temporaneamente , alle leggi di mercato , i rischi più ingenti ne saranno esclusi ( mi riferisco , ad esempio , alle abitazioni vicine alle coste ) .
Propongo pertanto di dibattere la questione di una deroga al diritto europeo , alle leggi classiche della concorrenza .
Si tratta oltretutto di un ' iniziativa conforme al Trattato .
L ' articolo 87 , paragrafo 2 , autorizza gli aiuti statali " destinati a ovviare ai danni arrecati dalle calamità naturali " .
La probabilità che tali eventi si ripetano è lungi dall ' essere remota e non sono ancora state identificate soluzioni in merito al finanziamento degli indennizzi alle vittime delle catastrofi naturali .
La deroga alle leggi sulla concorrenza , sebbene temporanea , rappresenterebbe la speranza di risolvere questo angosciante problema in paesi come il Belgio .
Ovviamente ho votato a favore delle risoluzioni sulle tempeste e la marea nera , ed esprimo tutta la mia solidarietà alle popolazioni così duramente provate .
Rivolgo un pensiero particolarmente commosso agli abitanti della mia regione , la Champagne-Ardenne , su cui si sono abbattute le tempeste di dicembre .
Temo le ulteriori ripercussioni che la marea nera potrebbe avere per i comuni della costa atlantica .
Penso con preoccupazione alle residue possibilità di ottenere la bandiera blu 2000 che si offrono ai porti turistici e alle comunità locali .
La bandiera blu d' Europa testimonia da più di vent' anni il notevole impegno dei comuni a favore di uno sviluppo economico rispettoso dell' ambiente .
Nei 5 dipartimenti colpiti dalla marea nera la bandiera blu 2000 interessa una cinquantina di comuni .
Sono altresì preoccupato per le voci che ventilano una richiesta di sospendere l' assegnazione delle bandiere blu alle spiagge francesi dell' Atlantico .
In effetti , che dire allora della svanita notorietà delle spiagge , dell' ingiustizia di attribuire la bandiera blu ad alcuni comuni ma non ad altri ?
Bisogna adattarsi all' idea di assegnarla a qualche comune per ricostruire l' immagine turistica della costa intera , oppure negarla a tutti per mantenere una certa uguaglianza ?
Chiedo agli Stati e all' Unione europea di alleviare le difficoltà che sono conseguenza di tali calamità non solo con aiuti finanziari di lungo periodo ma anche con un sostegno " morale " ( di cui queste risoluzioni si fanno partecipi ) alle popolazioni che guardano con animo straziato alle spiagge contaminate , agli alberi sradicati , alle foreste distrutte e devastate .
E ' il fattore tempo che conta .
Per il rimboschimento della Francia non si possono fare piani di corto respiro come usano le multinazionali , ma bisogna pensare in termini di secoli : ecco per noi una lezione di modestia .
Risoluzione comune sul processo di pace in Medio Oriente Signor Presidente , ho già annunciato in precedenza una mia dichiarazione di voto sulla risoluzione concernente il processo di pace in Medio Oriente .
Il Parlamento ha già espresso il proprio sostegno a uno Stato palestinese , e ora lo ribadisce ai paragrafi 2 e 3 della risoluzione odierna .
Da cristiano democratico svedese ritengo che l' Unione europea possa dare un contributo a una pace duratura in Medio Oriente , saldamente basata sulla democrazia , il pluralismo politico , il rispetto per i diritti umani , l' indipendenza della giustizia e su un' economia di mercato sociale ed ecologica .
A tale scopo , l' Unione deve agire in modo tale da destare maggiore fiducia e maggior credito presso la popolazione di Israele , che costituisce l' unica democrazia del Medio Oriente .
Pertanto , menzionare ai paragrafi 2 e 3 l' eventuale costituzione di uno Stato palestinese non contribuisce affatto a un processo di pace come quello descritto .
Il governo statunitense non si è mai espresso a favore di uno Stato palestinese , eppure gode ugualmente di grande credito nella regione come pacificatore in grado di dare un apporto costruttivo .
Anche l' Unione potrebbe rivestire un ruolo analogo .
Ma l' odierna presa di posizione a favore di uno Stato palestinese non rafforza certo le future chances dell' Unione in tal senso .
Ecco perché mi sono astenuto nella votazione finale . .
Le recenti notizie provenienti da Tel Aviv dimostrano che le vie della pace , diversamente da quelle della provvidenza , non sono , ahimè , infinite .
Esse possono essere bloccate e sconvolte da attentati terroristici , possono essere seminate di vittime innocenti , possono interrompersi o rallentare gli sforzi di quegli uomini di buona volontà , da una parte e dall' altra , che desiderano sinceramente la pace .
Gli accordi di Sharm el-Sheikh e i negoziati di Shepherdstown sono la dimostrazione che , nonostante le difficoltà e le divergenze di partenza , si possono ottenere risultati di compromesso verso il traguardo della pace che , purtroppo , non si riesce ancora ad intravvedere .
E ' nascosto dalle cortine fumogene degli attentati , è boicottato dal terrorismo , è allontanato dai fondamentalismi di ogni tipo , nemici sempre e comunque dell' equilibrio e della sicurezza .
Poiché è proprio la sicurezza uno dei fattori essenziali della riuscita : senza sicurezza non può esservi pace , e senza pace in Medio Oriente il Mediterraneo sarà un' area insicura ed aperta ad ogni avventura .
E ' d' altra parte comprensibile l' atteggiamento del Primo ministro israeliano Barak che ha proposto al Presidente palestinese Arafat di rinviare di uno-due mesi la scadenza prevista per il 13 febbraio per la conclusione di un accordo di massima sui punti principali del futuro status permanente dei territori palestinesi che sono sotto occupazione israeliana dal 1967 .
Anche il rinvio del terzo round delle trattative di pace fra Israele e Siria rientra nel clima dell' incertezza causato dalla mancanza di una sicurezza garantita .
D' altro canto è nostra opinione che la definizione di un nuovo confine israelo-siriano , che preveda una soluzione pacifica della questione delle alture del Golan e tenga conto delle esigenze di sicurezza di entrambi i paesi , sia una condizione indispensabile per creare nuovi rapporti pacifici tra le popolazioni interessate e per allontanare i rischi di nuovi attentati e quelli delle violenze che ne derivano .
Il raggiungimento di nuovi accordi di pace tra Israele e Siria rientra nell' interesse dell' intera regione del Mediterraneo e rappresenterebbe un contributo non secondario allo stabilimento di un nuovo equilibrio in Medio Oriente .
Siamo tuttavia convinti che nel mondo esistono ed operano , talvolta con ferocia inaudita , anche coloro che sono avversari dell' equilibrio e della sicurezza .
Sono costoro i veri nemici della pace .
Utilizzano tutti i mezzi per destabilizzare governi e creare disordine .
Sono presenti nelle aree di tensione , anzi , talvolta la provocano scientemente per interrompere un negoziato o per fomentare emozioni nell' opinione pubblica , onde esercitare pressioni nei confronti dei governi .
L' Europa deve trovare il coraggio di smascherare queste forze e di proporsi , non solo come mediatrice o consigliera , a livello diplomatico , nel processo di pace , ma anche come interlocutrice autorevole e forte nei confronti dei nemici della pace .
Non è pensabile che le relazioni internazionali possano sempre essere funestate dalla violenza e dagli attentati .
Il terrorismo - perché di questo si tratta - va denunciato e combattuto senza tregua .
Siamo vicini agli amici israeliani ogniqualvolta essi sono colpiti dal terrorismo cieco ed odioso , ma dobbiamo essere anche sempre più efficaci contro coloro che armano le mani dei terroristi .
Se non possono essere infinite le vie della pace , dobbiamo far sì che siano infinite almeno le vie che conducono a fermare ed a neutralizzare i mercanti di morte , cioè i veri nemici della pace .
Risoluzioni su un' imposta sui movimenti di capitale Signor Presidente , la risoluzione del Parlamento europeo sui movimenti internazionali di capitali , che è stata poc ' anzi respinta , verteva su un argomento molto vasto e interessante , ma la trattazione purtroppo era superficiale e frettolosa .
Francamente l ' argomento in oggetto meritava di meglio .
Dopo alcune considerazioni incongruenti , la risoluzione rivela , al paragrafo 9 , il suo vero intento : chiedere che " la Commissione elabori entro sei mesi una relazione in merito all ' opportunità e alla fattibilità di un ' imposta sui movimenti internazionali di capitali speculativi " .
Se si guarda la questione da questa prospettiva , mi dispiace di dover dire che la relazione richiesta non ha alcuna ragion d ' essere .
Tutti sanno che è impossibile .
E ' infatti assolutamente impossibile operare una distinzione tra movimenti di capitali speculativi e non speculativi senza ricorrere a criteri arbitrari e burocratici che falserebbero gli scambi .
E quand ' anche ciò fosse fattibile , occorrerebbe distinguere le speculazioni " positive " , che mirano a porre rimedio a situazioni artificiali per meglio affrontare l ' economia reale , dalle speculazioni " negative " , che sarebbero definite in maniera del tutto arbitraria e sarebbero presumibilmente attuate nell ' intento di nuocere a terzi .
Questo esercizio sarebbe ancora più impossibile del precedente .
In altri termini , la risoluzione del Parlamento europeo in tale forma era totalmente fuori tema .
La questione , tuttavia , avrebbe potuto essere formulata diversamente .
Ci saremmo potuti chiedere se fosse opportuno istituire un ' imposta su tutti i movimenti internazionali di capitale , a prescindere dalla loro natura e senza azzardare distinzioni impossibili .
Sarebbe stato molto più sensato , ma per l ' ennesima volta il problema non è stato posto .
In merito a quest ' ultima possibilità , rispondo che una simile tassa uniforme probabilmente non contribuirebbe a risolvere le crisi monetarie che nella maggior parte dei casi si collegano agli squilibri reali che vi stanno alla base .
Invece di istituire una nuova imposta - per rimpinguare casse ancora non identificate - faremmo meglio a risanare le politiche economiche e a ridurre il carico fiscale , soprattutto in materia di lavoro .
Giudico positivo il fatto che la questione della tassazione dei movimenti internazionali di capitale sia finalmente all ' esame del Parlamento .
Si tratta di un ' iniziativa raccolta dal gruppo confederale della Sinistra unitaria europea , che ha poi avuto l ' appoggio di altri schieramenti .
Il problema è particolarmente serio se pensiamo che ogni giorno gli scambi sui mercati azionari mondiali sfiorano i 1.800 miliardi di dollari , mentre gli scambi annuali di merci e servizi sono dell ' ordine dei 6.000 miliardi , cioè l ' equivalente di quattro giorni di speculazioni borsistiche .
Aveva ragione il Presidente Delors a paragonare l ' economia mondiale ad un casinò .
E ' un fatto positivo che i Parlamenti di Finlandia e Canada si siano espressi a favore della tassazione dei capitali , proprio come ha fatto l ' UNCTAD .
E ' necessario che la Commissione proponga l ' imposizione di una tassa sui movimenti a breve termine di capitale speculativo , simile all ' imposta Tobin , mentre la Presidenza portoghese e quella francese dovrebbero includere tale problematica tra le loro priorità .
Una simile imposta - minima , ma progressiva - non dovrebbe però causare ripercussioni negative sull ' economia reale , cioè commercio e investimenti , ma anzi assicurare la disponibilità di risorse per l ' istruzione , l ' ambiente o lo sviluppo .
Tale misura deve costituire il primo passo verso la formulazione di uno strumento fiscale e normativo per far fronte all ' ingigantirsi della speculazione internazionale .
Ho votato a favore della proposta di risoluzione comune e mi rammarico per il fatto che i cristianodemocratici e i liberali non ne abbiano permesso l ' approvazione .
Abbiamo votato a favore della proposta di compromesso sulla base dei giusti propositi in essa contenuti .
Tuttavia , dobbiamo nel contempo sottolineare che è di fondamentale importanza che la discussione sull ' introduzione di un ' eventuale Tobin tax avvenga a livello globale in forum internazionali e nazionali e senza che ciò comporti effetti collaterali sotto forma di accrescimento delle competenze dell ' Unione europea a spese di questi .
Il nostro sistema economico ha mostrato i propri limiti .
La sfera finanziaria non è più in linea con l ' economia reale e troppo spesso ne causa una deregolamentazione .
L ' elevato tasso di disoccupazione che ben conosciamo , l ' accentuazione del divario tra nord e sud , l ' aumento della povertà su scala mondiale comprovano questa triste realtà !
I movimenti di capitali a livello mondiale sono destabilizzanti !
Per tale ragione occorre identificare misure atte a tassare le transazioni sui mercati dei cambi nell ' intento di ridurne la volatilità e di limitare le operazioni speculative a breve termine .
L ' imposta proposta da James Tobin , premio Nobel per l ' economia , non sarebbe che un " sassolino " negli ingranaggi ben funzionanti della speculazione .
Le ingenti somme che ne deriverebbero costituiscono altrettanti argomenti a favore della sua introduzione , quando si sa che a fronte di una percentuale molto bassa ( 0,05 percento ) l ' introito annuale sarebbe di circa 600 miliardi di franchi , secondo le previsioni più pessimistiche !
A tal proposito la Conferenza delle Nazioni Unite sul commercio e lo sviluppo ( UNCTAD ) propone che gli introiti siano destinati agli Stati in cui l ' imposta viene prelevata e a un fondo di redistribuzione a favore dei paesi più poveri .
Una tale ricchezza prelevata presso i maggiori capitalisti internazionali sarebbe utilizzata a beneficio dei cittadini e potrebbe costituire un grande stimolo per i paesi meno sviluppati .
Finalmente ci ritroveremmo in una logica in cui la solidarietà prende il posto dell ' egoismo .
Ho votato a favore di questa risoluzione per tutte le ragioni a cui ho accennato e sono lieto che l ' Assemblea abbia riaperto la questione , a rischio di contrariare gli speculatori con pochi scrupoli che mediante le loro azioni destabilizzano le economie dei paesi più vulnerabili e talvolta arrivano a minacciare l ' intero sistema , come testimoniano le recenti crisi finanziarie in Asia sudorientale .
Abbiamo votato a favore della richiesta di inserire all ' ordine del giorno una discussione sull ' imposta Tobin poiché riteniamo che l ' introduzione di tale imposta in Europa , seppur con alcune limitazioni , costituirebbe un primo passo verso una maggiore giustizia sociale e una diversa ripartizione della ricchezza .
Tuttavia , non ci facciamo la benché minima illusione sul fatto che la tassa possa di per sé sradicare le vere cause della povertà , legate al sistema economico e finanziario predominante .
Votiamo a favore di tutto ciò che va nel senso dell ' invito avanzato alla Commissione di esaminare la fattibilità dell ' imposta Tobin .
Per contro , non intendiamo votare a favore dei consideranda della risoluzione di compromesso presentata dai socialisti , dalla Sinistra unitaria europea , dai verdi e dai liberali , che mirano a preservare e a disciplinare il sistema economico predominante e a " garantire il funzionamento dei mercati finanziari globalizzati , seppur privati degli eccessi " .
I rappresentanti eletti di lotta operaia voteranno contro la risoluzione di compromesso sulla tassazione dei movimenti di capitali .
La risoluzione , con il pretesto ridicolo e nel contempo utopico di " stabilizzare " il sistema finanziario internazionale e di " privarlo " degli eccessi , si prefigge innanzi tutto di preservarlo .
Dal nostro punto di vista , l ' umanità deve essere liberata non solo dagli eccessi del sistema finanziario mondiale , ma dal sistema finanziario stesso e dall ' organizzazione capitalista dell ' economia in cui tale meccanismo rappresenta un elemento fondamentale .
Non è solo il capitale utilizzato a breve termine a fini speculativi nei mercati finanziari a provocare un immenso spreco materiale , sociale e umano per la società , ma il capitale in sé e per sé .
I licenziamenti e le perdite di posti di lavoro a cui assistiamo - gli esempi vanno da Michelin a Alsthom - e che si stanno attuando nella quasi totalità delle imprese , le quali contemporaneamente traggono vantaggio dall ' Europa , servono soltanto a provocare un ' impennata delle loro azioni in borsa .
A questo punto possiamo dire che si tratta di speculazione o dell ' attività normale per cui è utilizzato il capitale ?
Se la risoluzione avesse chiaramente proposto l ' introduzione dell ' imposta Tobin , non avremmo votato contro ; il nostro voto non si sarebbe confuso con quello degli ingenui fautori del sistema capitalista che considerano un insulto tutte le imposte sui grandi capitali .
Dal canto nostro proponiamo come obiettivo politico alle classi industriose di imporre imposte molto elevate non solo sui capitali speculativi , ma anche sui profitti di tutte le grandi società capitaliste nonché sui patrimoni privati dei ricchi , affinché il denaro così accentrato nelle mani dello Stato possa servire a creare posti di lavoro utili nei servizi pubblici .
Ma la ridicola imposta Tobin non rappresenta affatto una misura sociale ; essa non produrrà alcun effetto sugli speculatori e , invece di arginare gli imbrogli e le ingiustizie dell ' economia capitalista , servirebbe solo a dissimularli .
Le preoccupazioni espresse nella proposta di risoluzione comune rivestono la massima importanza , in quanto tale proposta affronta un problema serio che non possiamo continuare ad ignorare , fingendo che non esista .
Pertanto ho appoggiato tutti i paragrafi della proposta di risoluzione comune , ad eccezione dei paragrafi 4 e 8 , sui quali mi sono astenuto perché entravano in dettagli inutili o prematuri : il paragrafo 4 , perché non mi sembra del tutto corretta la diagnosi , fatta con leggerezza , di un problema di grande complessità ; il paragrafo 8 , perché proponeva già misure immediate contro i centri off-shore , cosa che , slegata da qualsiasi quadro globale ed equilibrato , creerebbe una certa difficoltà per il Portogallo in relazione all' attuale off-shore a Madeira .
Poiché nel frattempo il suddetto paragrafo 8 era stato adottato a maggioranza , mi sono visto costretto , mio malgrado , ad astenermi anche nel corso della votazione globale conclusiva .
Deploro che alla fine la risoluzione comune non sia stata approvata ; è urgente quindi esaminare nuovamente la questione in termini più prudenti , ma rivolti con efficacia nella giusta direzione .
Non ho sostenuto nessuna delle proposte di risoluzione dei diversi gruppi , votate separatamente , dato che nessuna di esse risultava tanto equilibrata quanto la proposta di risoluzione comune .
Relazione Cunha ( A5-0096 / 1999 ) Signor Presidente , anche su questo provvedimento , relativo alla valutazione dei programmi di pesca , come rappresentante del Partito dei pensionati ho espresso il mio parere favorevole .
Ritengo corretto che ci siano delle sanzioni per chi non applica le direttive , ma debbo dire anche che , dopo il mio intervento in quest' Aula per dichiarazione di voto del venerdì 17 dicembre 1999 , nel secolo scorso quindi , la voce è arrivata fino ai pesci che , per iscritto - non essendo in grado , come sappiamo , di parlare - mi hanno detto : " Bravo , hai parlato a nostro favore !
Parla ancora per noi pesci piccoli , soprattutto tu che sei un pesce piccolo , ma parla anche per i pesci anziani che vorrebbero vivere a lungo e che vedono quindi con favore che si limiti la pesca là dove ci sono delle inadempienze " .
Mi chiedono anche - ma lo farò in altra occasione - di presentare le loro proposte per quanto riguarda la misura delle reti da pesca perché possano vivere a lungo e diventare , anche loro , pesci pensionati .
Il voto da me espresso corrisponde alle posizioni assunte dal CDS-PP portoghese in questa materia : da un lato , abbiamo un atteggiamento molto critico nei confronti della politica comune della pesca , che ha causato tanti danni alla pesca e ai pescatori del nostro paese , e osserviamo con particolare sfiducia il comportamento del Commissario Fischler ; dall' altro , sosteniamo le posizioni formulate nella relazione Cunha , chiedendo alla Commissione di adottare efficaci misure di controllo e monitoraggio .
La Commissione , non penalizzando i paesi che commettono un' infrazione , discrimina ulteriormente i paesi che invece si conformano agli obiettivi , come il Portogallo .
Pertanto ho votato a favore della prima e dell' ultima parte del punto 6 , mentre mi sono astenuto per quanto riguarda la parte intermedia dove si propone una sanzione concreta , sia perché ciò appare inopportuno in presenza di una base giuridica adeguata , sia perché tale sanzione economica potrà essere applicata nella seconda situazione , ovvero in caso di una semplice infrazione amministrativa .
Infine mi sono astenuto nel corso della votazione finale sia perché nel frattempo tale parte era stata approvata , sia perché il punto 5 non era stato oggetto di una votazione separata .
Pur condividendo le preoccupazioni espresse nella relazione e nella risoluzione , il CDS-PP non intende appoggiare adesso qualsiasi atto che si possa confondere con un' adesione ad una politica comune della pesca che , nella realtà , è stata portata avanti in termini pregiudizievoli per il Portogallo .
Signor Presidente , un richiamo al Regolamento .
Vorrei dirle che sono lieto di vederla nuovamente assumere la Presidenza , e in ottima forma , dopo la recente malattia .
La ringrazio .
Con questo si conclude la votazione .
( La seduta , sospesa alle 12.44 , riprende alle 15.00 )
 
DISCUSSIONE SU PROBLEMI D' ATTUALITA L' ordine del giorno reca la discussione su problemi di attualità , urgenti e di notevole rilevanza .
 
Cecenia Cominciamo con la discussione congiunta sulle seguenti proposte di risoluzione sulla Cecenia : B5-0048 / 2000 , presentata dagli onorevoli Schori e Krehl a nome del gruppo PSE , sulla situazione in Cecenia ; B5-0065 / 2000 , presentata dagli onorevoli Haarder e altri a nome del gruppo ELDR , sulla Cecenia ; B5-0067 / 2000 , presentata dagli onorevoli Markov e altri a nome del gruppo GUE / NGL , sulla guerra in Cecenia ; B5-0080 / 2000 , presentata dagli onorevoli Schroedter e altri a nome del gruppo Verts / ALE , sulla guerra in Cecenia ; B5-0082 / 2000 , presentata dagli onorevoli Oostlander e altri a nome del gruppo PPE-DE , sulla situazione in Cecenia .
Signor Presidente , onorevoli colleghi , ancora una volta il Parlamento europeo giustamente si occupa della situazione in Cecenia .
Nelle sedute passate abbiamo ripetutamente sottolineato quanto sia importante per noi che la Federazione russa trovi una soluzione pacifica e politica al problema .
Abbiamo rivolto un appello al governo russo , invitandolo a non trattare questo caso in modo tale da violare le varie convenzioni internazionali che esso ha sottoscritto .
Purtroppo non siamo ancora in grado di annunciare una distensione in questa guerra , anzi , la situazione è notevolmente peggiorata .
La situazione della popolazione civile in Cecenia non è più sostenibile .
Non abbiamo alcuna possibilità di intervenire con iniziative umanitarie , nonostante le nostre ripetute richieste di far entrare in Cecenia sia osservatori dell ' OSCE che le organizzazioni umanitarie , e nonostante le assicurazioni in tal senso forniteci dalla Federazione russa durante il Vertice di Istanbul e in altre occasioni .
Non mi rimane nient' altro da fare che ripetere quanto già è stato detto in quest' Aula , che intendiamo sottolineare ancora una volta con una proposta congiunta di risoluzione .
Chiediamo che sia trovata una soluzione politica a questo conflitto .
Tutte le parti devono essere esortate ad operare a tal fine .
Vogliamo migliorare la situazione della popolazione civile chiedendo ancora una volta alla Federazione russa di consentire l' accesso in Cecenia alle organizzazioni umanitarie ed anche agli osservatori dell' OSCE .
Signor Presidente , la guerra in Cecenia ha avuto inizio in larga misura per motivi che riguardano più da vicino la politica interna in Russia che la situazione nella stessa Cecenia .
Temo , quindi , che siano ben poche le speranze di porre fine al conflitto prima che le elezioni del 26 marzo confermino la vittoria di Putin .
Per quella data , la Russia potrebbe anche aver riportato una piena vittoria sulla Cecenia .
E ' importante capire cosa potrà accadere una volta terminato il conflitto , anche se è difficile fare una previsione .
Evidentemente i problemi in Cecenia e nel Caucaso settentrionale - regioni fra le più povere della Russia - non potranno considerarsi risolti con la fine della guerra .
Quando i ceceni potranno tornare nel loro paese , non troveranno i mezzi con i quali potersi ricostruire un ' esistenza .
In passato , dopo il conflitto precedente , la promessa russa di una ricostruzione non è stata mantenuta ed è stato difficile offrire aiuto esterno a causa dei problemi sollevati sia da parte russa sia da parte cecena .
Nel contempo è opportuno guardare a esempi positivi , come quello dei progressi realizzati nei tre Stati caucasici indipendenti dell ' Armenia , Azerbaigian e Georgia .
Non esiste più pericolo di conflitto in questi paesi e le Istituzioni europee devono prendere atto della situazione esistente .
Perché le alternative esistono .
Signor Presidente , la guerra in Cecenia infuria già da quattro mesi .
Il Parlamento europeo l' ha condannata , ha chiesto una tregua e l' avvio di un dialogo politico .
Il Parlamento ha contribuito alla mobilitazione dell' assistenza umanitaria e alla decisione di destinare a questo fine i mezzi finanziari dell' Unione europea .
Tuttavia , la fine delle ostilità e delle sofferenze della popolazione civile non è ancora in vista , senza parlare poi di una durevole soluzione del conflitto .
L' Unione europea ha veramente fatto tutto quello che poteva ?
Il fatto è che il Consiglio ed alcuni degli Stati membri , tra i quali anche la Repubblica federale di Germania , hanno un atteggiamento estremamente reticente dal punto di vista delle loro reazioni politiche , diplomatiche ed economiche davanti al persistente rifiuto della Russia di avviare un dialogo politico .
L' Unione europea e i suoi Stati membri devono affermare con chiarezza che non sono accettabili l' impiego assolutamente spropositato della forza militare nel conflitto in Cecenia né le gravi violazioni dei diritti dell' uomo .
Il Parlamento europeo deve chiedere la sospensione degli accordi di partenariato e di cooperazione con la Russia fino a che questo paese non acconsentirà ad un armistizio .
Inoltre , dobbiamo chiedere agli Stati membri di mettere in atto complementari sanzioni politiche , diplomatiche ed economiche .
Devono essere immediatamente interrotti il traffico di armi e gli aiuti finanziari alle parti in conflitto .
Non è in discussione il diritto sovrano della Russia di proteggere la propria integrità territoriale e di combattere il terrorismo .
Si tratta però di vedere con quali strumenti vengono perseguiti tali fini .
Gestire il rapporto tra il dialogo e la cooperazione con la Russia e le sanzioni conseguenti alla guerra rappresenta un difficile esercizio di equilibrio .
Non dobbiamo amareggiare ed isolare la Russia , come è avvenuto più volte nel corso dell' ultimo decennio .
La collaborazione e il partenariato con la Russia , reciprocamente vantaggiosi , sono indispensabili per lo sviluppo pacifico dell' Europa .
Ma la politica estera dell' Unione europea sarà credibile solamente se non avrà timori nel dare coerenti risposte politiche , diplomatiche ed economiche alle guerre e alle gravi violazioni dei diritti dell' uomo .
Signor Presidente , le mie colleghe ieri hanno detto che sono già dei mesi che abbiamo la Cecenia come primo punto all' ordine del giorno .
E quale effetto hanno prodotto tutti i nostri appelli ?
Come ha detto con estrema chiarezza l' onorevole Sakellariou , noi dobbiamo insistere sulle nostre richieste , senza stancarci di farlo .
Fino a che la Russia continuerà ad aumentare in maniera drammatica l' impiego della forza militare contro le proprie popolazioni civili , noi qui dobbiamo levare la nostra voce e dire : " Basta !
Non lo accettiamo !
Questa è una violazione dei diritti internazionali dell' uomo !
Non si tratta di una questione di politica interna della Russia . "
L' elenco dei crimini di guerra si allunga sempre di più : che si tratti dei giovani che vengono arrestati prelevandoli dai convogli di profughi , o che si tratti della lunga lista di stupri che è arrivata oggi al mio ufficio e che è stata redatta da osservatrici indipendenti della situazione dei diritti dell' uomo .
In conseguenza degli stupri , le donne della società islamica vengono a trovarsi in una situazione particolarmente drammatica .
Perciò noi dobbiamo prenderci particolarmente cura di esse .
Sono proprio i tanti piccoli destini individuali che ci spingono a non tacere .
In seguito ai bombardamenti sono stati anche contaminati con il petrolio molti importanti serbatoi di acqua potabile .
Chiedo agli onorevoli colleghi di accettare questa richiesta di emendamento , che ci è pervenuta dopo la nostra discussione congiunta sulla risoluzione .
Non possiamo stare a guardare !
A differenza di quanto accedeva in Kosovo , i 100.000 profughi dell ' Inguscezia non ricevono alcun aiuto internazionale .
Questa minuscola repubblica non può far fronte da sola alla situazione .
Devo dire che mi sorprende che da parte della Commissione non venga nessuna risposta alle nostre richieste .
Mi aspetto dunque di ascoltare oggi una qualche proposta concreta su come essa intende dare applicazione alle decisioni del Parlamento e della Risoluzione di Helsinki .
Quanto è stato proposto ieri dalla Commissione rappresenta un oltraggio nei confronti del Parlamento europeo !
In tale contesto , mi aspetto anche che venga verificato se ciò che sta succedendo in Russia sia veramente compatibile con il paragrafo 2 del ...
( Il Presidente interrompe l' oratrice ) Signor Presidente , il governo della Federazione russa si considera membro a pieno titolo di istituzioni come il Consiglio d ' Europa .
L ' appartenenza a quella istituzione comporta obblighi che vanno ben al di là della firma di accordi internazionali per il rispetto dei diritti umani o del diritto in tempo di guerra .
I rapporti che abbiamo stretto con la Russia nel contesto dei diversi trattati internazionali puntano in questa direzione .
Tuttavia , la strada scelta dalla Russia per risolvere i problemi con la Cecenia viola apertamente le norme internazionali .
Se da un lato possiamo condividere , ad esempio , la necessità di dare una risposta al terrorismo e all ' aggressione contro il Daghestan , e se è vero che le autorità della Cecenia non possono essere nominate rappresentanti di uno Stato di diritto democratico e non sono riuscite , tra l ' altro , a prevenire i crudeli episodi di rapimento e cattura di ostaggi avvenuti sul loro territorio , cionondimeno riteniamo che i mezzi impiegati dalla Russia siano eccessivi e condannabili .
Mi riferisco in particolare ai bombardamenti contro la popolazione civile e al trattamento riservato ai cittadini che stanno lasciando il paese .
Abbiamo l ' obbligo di intervenire .
Non per autocompiacimento , perché come cittadino di un ' ex potenza coloniale conosco perfettamente questo tipo di conflitti e il rammarico che interviene solo a venti , trenta anni di distanza ripensando agli orrori che sono stati commessi .
Piuttosto , a noi sta a cuore il futuro della Russia e della Cecenia e per questo motivo lanciamo il nostro appello .
Appoggiamo caldamente la risoluzione .
Il testo si concentra soprattutto sugli aspetti umanitari , sugli aiuti , sul riorientamento del programma TACIS lungo questa direzione , sul dialogo diplomatico ed , eventualmente , sulla consultazione in seno all ' OSCE in merito alla stabilità nel Caucaso .
Come Unione europea noi intendiamo collaborare con le organizzazioni internazionali alle quali la Russia ha chiesto aiuto .
Abbiamo comunque l ' obbligo di portare avanti , anche attraverso questi canali , il dialogo con la Russia , se del caso con fermezza .
Signor Presidente , che cosa è cambiato negli ultimi quattro mesi , da quando ci occupiamo di questo problema ?
Primo cambiamento : c' è stato il colpo di Stato morbido del signor Putin , effettuato molto abilmente l' ultimo giorno dell' anno , al passaggio del millennio , che lo ha messo in una posizione di grande potere ma lo ha anche fatto diventare uno dei massimi profittatori di guerra della nostra epoca .
Comunque sia , io sono del parere che egli dovrebbe utilizzare il potere che adesso detiene per concludere quello che il generale de Gaulle chiamava la " paix des braves " , la pace dei coraggiosi .
Il fatto è che egli ha ora la possibilità di porre fine a questa guerra assassina , e di farlo da una posizione che è veramente di forza .
Se non lo farà , i suoi sogni presidenziali potrebbero annegare nel sangue .
Un secondo cambiamento , di importanza fondamentale , è avvenuto nella posizione dell' opinione pubblica russa .
Grazie a Dio , adesso si diffonde un atteggiamento critico .
C' è la critica delle madri dei soldati , vi sono le critiche dei mezzi di informazione , dei difensori dei diritti dell' uomo .
Si tratta ancora di minoranze , ma questo è un segnale del fatto che anche nel popolo russo continua a vivere una coscienza , e che noi non possiamo considerare responsabile il popolo russo per il comportamento dei suoi dirigenti .
Terzo : sono del parere che in Cecenia si sia manifestata una ammirevole volontà di resistenza , e quindi ho notevoli difficoltà riguardo al quarto punto della nostra risoluzione , poiché comprendo senz ' altro che in Cecenia si cerchi di proteggere la gente da un genocidio .
Sono dell' opinione che noi come Unione europea dobbiamo finalmente esercitare una massiccia pressione politica , sviluppando una riflessione sull' articolo 2 dell' Accordo di partenariato .
Anche la Commissione ed il Consiglio devono finalmente esercitare una pressione concreta , come ha fatto il Parlamento sin dall' inizio nei limiti delle proprie modeste possibilità .
Come Unione europea , dobbiamo parlare con un ' unica voce e non possiamo lasciare che l' unico a pronunciarsi con chiarezza sia il Parlamento europeo .
In quanto all' aiuto umanitario , ritengo che siamo stati umiliati da alcune ONG che già da tempo hanno prestato assistenza concreta .
Sono a conoscenza di un trasporto di alimenti per neonati cheè ora arrivato a buon fine .
Purtroppo la Commissione non riesce invece ad attivare i necessari canali nelle zone confinanti , ed io vorrei veramente che ci dicesse a che cosa ciò sia dovuto .
Qui si deve finalmente intervenire con una concreta assistenza umanitaria contro il genocidio , perché quello che sta avvenendo in Cecenia non è nient' altro che questo : un genocidio .
Signor Presidente , onorevoli colleghi , il Parlamento europeo si è occupato più volte del problema dei popoli caucasici e della Russia , e lo ha fatto non solo nel corso degli ultimi quattro mesi , in occasione di questo secondo conflitto militare , ma già in precedenza .
Fino ad ora non siamo riusciti ad ottenere nessun risultato nell' attuale conflitto militare della Russia contro il popolo ceceno .
In quella regione continua a mancare la pace , e anche se il Parlamento europeo si è politicamente sempre pronunciato con molta chiarezza , fino ad oggi non ha conseguito risultati concreti .
Ritengo che dopo l' elezione della Duma e dopo le dimissioni del Presidente Eltsin anche in Russia si siano aperte per noi nuove possibilità politiche .
Penso che il Parlamento europeo , oltre a riflettere su quali sanzioni sia giusto imporre , debba anche tentare di portare avanti un dialogo politico con i politici russi .
La composizione della Duma è diversa da quella che era in precedenza , e questo ci offre la possibilità di trovare degli alleati politici per giungere ad una soluzione politica del conflitto militare in Cecenia e per farvi tornare finalmente la pace .
Sappiamo tutti che anche dopo la fine del conflitto militare il problema dei popoli caucasici sarà tutt' altro che risolto .
Perciò abbiamo bisogno di un dialogo politico .
Abbiamo bisogno di collaborazione politica , perché questo conflitto non è sorto oggi .
E ' una conseguenza della storia dei popoli caucasici in Russia ed è nato contro la Russia e contro le deportazioni e l' occupazione russe .
Io ritengo che sarebbe profondamente in linea con gli intendimenti del Parlamento europeo se noi trovassimo degli alleati con cui avviare un dialogo politico anche dopo la fine del conflitto militare .
Signor Presidente , non possiamo che essere indignati per la barbarie dell ' intervento russo in Cecenia , indignati nel vedere come il Presidente Eltsin e il suo entourage abbiano potuto strumentalizzare questi massacri per far dimenticare la povertà in cui la loro politica ha trascinato il popolo russo .
Gli omicidi perpetrati in Cecenia sono gli strumenti della propaganda elettorale a Mosca .
L ' indignazione , tuttavia , non può essere circoscritta solo in questo ambito .
Risulta incomprensibile la complice inerzia delle potenze occidentali , che si vantano di essere fautori degli interventi umanitari e militari e che non hanno esitato a bombardare l ' Iraq e la ex Jugoslavia .
Attualmente , queste stesse potenze fanno gli occhi dolci alle combriccole di mafiosi alcolizzati che governano la Russia .
Ricordiamoci dei discorsi entusiastici degli esponenti politici americani ed europei che vantavano i meriti di Boris Eltsin .
Sostenendo il governo russo , hanno privilegiato il ripristino delle leggi di mercato a scapito della tutela dei diritti dei popoli .
Mettiamo fine a questa ipocrisia vergognosa e chiediamo risolutamente il ritiro immediato dell ' esercito russo nonché il rispetto del diritto all ' autodeterminazione , ovvero l ' indipendenza del popolo ceceno .
Signor Presidente , signor Commissario , onorevoli colleghi , desidero rendere omaggio a Dimitri Neverovsky , membro del Partito radicale transnazionale , membro del mio partito , che è stato condannato a due anni di detenzione per obiezione di coscienza , per aver obiettato alla guerra in Cecenia .
Desidero dare atto ai militanti del Partito transnazionale per essere stati gli unici a manifestare a Mosca contro tale guerra .
Purtroppo , per le ragioni esposte dalla onorevole Schroedter penso che non si possa riconoscere alcun merito al Commissario Nielson , che in quattro mesi non ha trovato un momento per recarsi sul posto , in Cecenia , per fare in modo che l ' Unione europea , perlomeno a livello umanitario - non mi riferisco ora alla dimensione politica , ma almeno a quella umanitaria - , dia una risposta adeguata alla tragedia in corso .
Ritengo che ciò sia molto grave e spero che nei prossimi giorni vedremo il Commissario Nielson in Cecenia , sul posto , in Inguscezia , per occuparsi finalmente del problema dei rifugiati .
Signor Presidente , ecco due voci femminili dalla Cecenia .
La prima : " Mio figlio ha tredici anni .
Se ritorniamo in Cecenia ho paura che i russi lo arrestino subito e lui scompaia " .
La seconda : " I russi non sono i nostri liberatori , sono la forza di occupazione .
Prima erano i musulmani a terrorizzarci , ora sono i soldati russi " .
Non si intravede la fine dello spargimento di sangue nel Caucaso settentrionale .
Senza alcun imbarazzo , il Primo ministro russo nonché Presidente ad interim Vladimir Putin riprende una delegazione ufficiale del Consiglio d ' Europa per aver fondato la propria critica alla guerra del Cremlino su materiale propagandistico .
Effettivamente , questa volta Mosca si è preoccupata fin dall ' inizio di assicurare un ' accorta regia pubblicitaria a questa seconda guerra cecena scoppiata nel giro di pochi anni .
Gli sforzi russi sono tuttavia inutili .
I racconti dell ' immensa folla di profughi ceceni parlano da soli .
Né tutti i politici russi si lasciano comandare e intimidire da Putin e dai suoi suggeritori . , come il candidato alla Presidenza Grigorij Javlinskij , sostenitore delle riforme , che sostiene chiaramente che è un crimine sfruttare una guerra per scopi elettorali .
Javlinskij è favorevole al dialogo con i leader e con la popolazione ceceni .
Questa ponderatezza russa merita il nostro sostegno .
L ' alternativa reale che incombe è quella di una guerriglia senza quasi via d ' uscita .
La risoluzione in esame , un testo del Parlamento europeo politicamente equilibrato , vuole prevenire questo scenario spaventoso e minaccioso .
Potremo verificarne l ' impatto la prossima settimana , quando il responsabile della politica estera nominato da Putin , Ivanov , presenterà i propri omaggi al Consiglio d ' Europa di Strasburgo .
Signor Presidente , onorevoli colleghi , abbiamo cercato di far pressione sulla Russia per trovare una soluzione politica al conflitto in Cecenia .
Le nostre sanzioni non hanno portato alcun risultato .
Per riuscire finalmente a trovare una soluzione politica al conflitto in Cecenia , sarebbe necessario aprire il dialogo con le autorità russe per definire delle misure , ovviamente politiche , con il nuovo Presidente .
Il 70 percento dei membri della Duma sono nuovi eletti , e la Russia ha anche un nuovo Presidente incaricato .
Sebbene ricopra questa carica a tempo determinato , il nuovo Presidente ha espresso la volontà di avviare il dialogo politico .
Ha già incontrato la delegazione del Consiglio d' Europa e ha discusso con loro per tre ore .
Proporrei quindi che una delegazione del Parlamento si recasse a Mosca per intavolare , appunto , un dialogo politico con il nuovo Presidente incaricato .
Propongo inoltre che il Commissario Patten , responsabile per gli affari esteri , s' impegni ad avviare il dialogo politico sulla Cecenia .
Solo attraverso le misure politiche potremo influenzare il corso di questo conflitto .
Signor Presidente , la Commissione resta vincolata ad un impegno a lungo termine con la Russia sulla base di un Accordo di partenariato e di cooperazione , nonché di una strategia comune che si colloca in un quadro più ampio ed è volta a rafforzare la sicurezza e la stabilità in Europa .
In conformità della posizione chiara assunta dal Parlamento , la Commissione ritiene pertanto che sarebbe un errore tagliare i canali di comunicazione di cui disponiamo .
Dobbiamo , infatti , essere in grado di discutere con la Russia per esprimere il nostro più profondo disaccordo e la nostra viva preoccupazione per la situazione in Cecenia .
Il Consiglio europeo di Helsinki ha lanciato un messaggio molto chiaro in merito alla situazione tragica in cui versa la popolazione civile e ha richiamato la Russia al rispetto delle norme del diritto umanitario , soprattutto in relazione all ' ultimatum rivolto agli abitanti di Grozny , all ' eccessivo ricorso alla violenza e all ' uso indiscriminato della forza contro la popolazione civile , agli ostacoli contro l ' invio rapido e sicuro degli aiuti umanitari da parte delle organizzazioni preposte e alla mancanza di un vero dialogo con le autorità legittime di Grozny .
Dal Vertice di Helsinki la situazione non è migliorata .
Sebbene l ' ultimatum rivolto alla popolazione di Grozny non abbia avuto seguito , rimaniamo estremamente preoccupati per l ' indigenza in cui versano la popolazione civile e le persone intrappolate a Grozny .
Le condizioni di attuazione delle operazioni umanitarie permangono difficili .
Non si intravede alcuna via d ' uscita dal conflitto militare , tanto più che le forze russe incontrano una forte resistenza .
Il Presidente ad interim Putin parla ormai di un ' operazione protratta e parallelamente aumenta il timore che l ' instabilità travolga la vicina Georgia .
La Presidenza e la Commissione si stanno adoperando attivamente al fine di porre in essere le conclusioni del Consiglio europeo di Helsinki .
Le questioni a cui stiamo lavorando riguardano , infatti , il riesame dell ' attuazione della strategia comune , la sospensione di alcune disposizioni dell ' Accordo di cooperazione e la rigorosa applicazione delle disposizioni commerciali , l ' eventuale trasferimento di fondi da TACIS a favore degli aiuti umanitari e il ridimensionamento di TACIS 2000 in un programma di base di portata più limitata .
Tali problemi saranno discussi lunedì prossimo dai Ministri degli esteri nel corso della riunione del Consiglio " affari generali " e oggi , ovviamente , non possiamo certo anticiparne l ' esito .
Mi adopererò affinché il Commissario Patten sia informato dei punti emersi durante la discussione odierna , in modo che possa trasmetterli al Consiglio .
Infine desidero sottolineare che la Dichiarazione di Helsinki è già stata tradotta in misure concrete che hanno tenuto conto della posizione del Parlamento ; la firma dell ' Accordo scientifico e tecnologico è stata infatti rinviata e le disposizioni commerciali sono state applicate con rigore , a cominciare dall ' azione nel settore siderurgico contro l ' imposta sull ' esportazione degli scarti dei materiali non ferrosi .
D ' altro canto , la Commissione ha deciso di non chiedere all ' autorità di bilancio di riportare i crediti del programma di aiuto alimentare alla Russia che non sono stati utilizzati l ' anno scorso .
Signor Presidente , mi chiedo se il Commissario Nielson abbia dato le dimissioni .
Non abbiamo sentito il Commissario Patten , cosa che però possiamo anche comprendere .
Non altrettanto si può dire per il Commissario Nielson , che è incaricato degli affari umanitari e che brilla per la sua assenza .
Non procederemo alla discussione , ma sono a conoscenza delle circostanze che giustificano l' assenza dell' onorevole Nielson questa settimana .
La Presidente lo ha già ricordato lunedì scorso , dichiarando che l' onorevole Nielson le aveva scritto personalmente per spiegare i motivi della sua assenza dalla Plenaria di questa settimana .
Signor Presidente , è consuetudine che vi sia la possibilità di porre una breve domanda al Commissario .
Volevo solo chiedere , dato che questo interrogativo non ha avuto risposta : si intende prestare un aiuto umanitario , sì o no ?
Parlo di adesso , non di un momento futuro , ma concretamente di oggi .
Consentirò al Commissario di replicare , se lo desidera , ma la richiesta di interventi supplementari nel corso della discussione su problemi d' attualità non è una procedura normale .
Queste discussioni hanno tempi molto stretti .
Comunque , se il Commissario desidera prendere la parola , è il benvenuto .
Signor Presidente , il Commissario Nielson ha già spiegato i problemi dell ' invio degli aiuti umanitari .
La questione si incentra essenzialmente su tale aspetto .
La discussione congiunta è chiusa .
La votazione si svolgerà alle 17.30 .
 
Costa d ' Avorio L' ordine del giorno reca , in discussione congiunta , le seguenti proposte di risoluzione sulla Costa d' Avorio : B5-0049 / 2000 , presentata dagli onorevoli Carlotti e Sauquillo Pérez del Arco a nome del gruppo PSE , sulla situazione in Costa d' Avorio ; B5-0063 / 2000 , presentata dall' onorevole Van den Bos a nome del gruppo ELDR , sulla Costa d' Avorio ; B5-0068 / 2000 , presentata dagli onorevoli Sjöstedt e Alavanos a nome del gruppo GUE / NGL , sulla situazione in Costa d' Avorio ; B5-0077 / 2000 , presentata dagli onorevoli Rod e altri a nome del gruppo Verts / ALE , sulla Costa d' Avorio ; B5-0087 / 2000 , presentata dagli onorevoli Novelli e altri a nome del gruppo PPE-DE , sul colpo di Stato in Costa d' Avorio .
Signor Presidente , i cattivi governi devono essere sconfitti alle urne e non con le armi .
Così deve essere anche in Costa d ' Avorio .
L ' enorme malcontento - motivato - nei confronti del corrotto regime di Bedié non giustifica un colpo di Stato .
I nuovi governanti devono ora rispettare gli impegni che si sono assunti , ripristinando la democrazia entro breve termine , elaborando una carta costituzionale e organizzando libere elezioni sotto il controllo internazionale al massimo entro giugno .
E ' altresì necessario combattere la corruzione .
Se il nuovo regime non manterrà le promesse fatte , l ' accordo di cooperazione con l ' Europa dovrà essere sospeso .
Il governo di unità nazionale dispone di pochissimo tempo per ripristinare la fiducia della comunità internazionale .
Quanto prima verrà sconfitto alle urne , tanto meglio .
La risoluzione di compromesso sulla Costa d ' Avorio richiede il ripristino della legittimità democratica .
Ma di cosa si tratta in fondo ?
Dall ' infamia del dominio coloniale francese alla dittatura di Houphouet-Boigny , al governo autoritario e corrotto di Konan Bédié fino al regime militare di Guei , la popolazione di questo paese non ha mai conosciuto vere e proprie elezioni libere né i diritti e le libertà democratiche .
Dietro alle frasi ipocrite sulla democrazia , la risoluzione verte soprattutto sul ripristino dell ' autorità statale e sulla tutela della ricchezza .
La nostra solidarietà va alla stragrande maggioranza della popolazione : lavoratori , disoccupati , piccoli agricoltori che non possiedono alcun bene e che a malapena riescono a sopravvivere .
Essi hanno sempre dovuto subire l ' autorità repressiva dello Stato oltre alla dittatura e alla povertà .
Tengo inoltre a ricordare le responsabilità dello Stato francese e di tutti i governi francesi che indistintamente si sono succeduti , i quali non solo hanno sostenuto il regime del partito unico in Costa d ' Avorio , ma lo hanno esaltato quale modello di stabilità e persino di democrazia per l ' Africa .
Il vero intento era quello di tutelare gli interessi dei grandi gruppi industriali francesi che si arricchiscono impoverendo il paese .
Prima dobbiamo mettere ordine a casa nostra , poiché se il regime militare di Guei e la falsa democrazia di Bédié sono esecrabili , ancor più esecrabili sono le grandi potenze e il sostegno che hanno dato alle dittature dei paesi poveri .
Signor Presidente , signor Commissario , alcuni mesi fa ho potuto ascoltare le atroci e motivate parole di condanna pronunciate dall ' onorevole Johan Van Hecke nei confronti del regime che è stato poi rovesciato dal colpo di Stato .
Sono d ' accordo con i colleghi che affermano che un colpo di Stato non è la soluzione giusta .
D ' altro canto , in un paese come la Costa d ' Avorio non esistono molte soluzioni giuste .
Il regime che è stato destituito era un cattivo regime .
Ci auguriamo che sia ora possibile avviare un processo di democratizzazione , poiché la democrazia non è solo un momento elettorale .
La democrazia è un processo e , facendo riferimento agli articoli della Convenzione di Lomé , vogliamo ricordare che i negoziati potranno forse condurre ai risultati auspicati , a condizione però che i paesi europei siano disposti ad impegnarsi in tal senso .
Si sarebbe anche potuto scegliere di escludere immediatamente la Costa d ' Avorio dagli aiuti di Lomé .
Credo , tuttavia , che la procedura prescelta offra qualche possibilità di successo , purché si sappia con precisione qual è l ' obiettivo e si sia davvero disposti ad aiutare questo paese .
Signor Presidente , onorevoli colleghi , il 24 dicembre un colpo di Stato militare metteva brutalmente fine alla democrazia in Costa d ' Avorio .
Sulle colpe del governo precedente tutto o quasi è stato detto dagli oratori che mi hanno preceduto .
Sono state lanciate accuse di corruzione ed erano certo chiari i rischi di frodi alle prossime elezioni presidenziali .
Colgo l ' occasione per attirare l ' attenzione dell ' Assemblea su un altro paese di cui poco si parla : il Senegal , dove sono previste le elezioni presidenziali e dove si corrono gli stessi rischi di frodi della Costa d ' Avorio .
E ' però d ' obbligo una precisazione .
In Costa d ' Avorio , come in altri paesi , tali rischi non giustificano affatto la situazione che si è venuta a creare .
Un colpo di Stato militare non è e non sarà mai un passo verso la democrazia .
Il nostro Parlamento , onorevoli colleghi , deve condannare il colpo di Stato militare , ma non può certo limitarsi a questo .
E ' stato costituito un governo di transizione e il Parlamento europeo deve esercitare pressioni affinché siano indette elezioni libere e trasparenti già nel giugno di quest ' anno , come è stato richiesto dalla Comunità economica dell ' Africa occidentale ; deve essere inoltre prevista la presenza di osservatori della comunità internazionale e tali elezioni devono basarsi su registri elettorali affidabili .
Parallelamente chiedo che siano liberati gli esponenti politici arrestati durante il colpo di Stato .
La libertà di espressione e il rispetto dei diritti umani devono essere ripristinati .
In tali circostanze il Parlamento deve seguire da vicino l ' operato della Commissione richiedendo l ' apertura delle consultazioni in vista di un ' eventuale sospensione della cooperazione tra Unione europea e Costa d ' Avorio .
Signor Presidente , onorevoli colleghi , il ripristino della democrazia in questo paese deve essere sin d ' ora una preoccupazione costante per il Parlamento e in generale per tutti coloro che auspicano che il diritto prevalga sull ' uso della forza .
Signor Presidente , signor Commissario , la democrazia rimane un bene particolarmente fragile in Africa .
Lo abbiamo constatato ancora una volta in Costa d ' Avorio , un paese che per molto tempo è stato considerato un modello di relativa stabilità politica ed economica .
E ' vero : negli ultimi tempi il regime di Badié è peggiorato rapidamente .
Lo scorso anno il FMI , la Banca mondiale e l ' Unione europea avevano sospeso gli aiuti alla Costa d ' Avorio per mancanza di trasparenza e per peculato .
Anche la situazione politica andava deteriorandosi .
Il Presidente cominciava a mostrare tratti autoritari e repressivi , soprattutto nel momento in cui decise di liquidare , in modo estremamente controverso , il suo principale rivale , Watara .
Tuttavia , queste considerazioni sono sufficienti a giustificare un colpo di Stato ?
Questo è il problema .
Ho l ' impressione , alla quale non riesco a sottrarmi , che l ' Unione europea adotti nei confronti della Costa d ' Avorio un atteggiamento molto più moderato rispetto a situazione del tutto simili a quella di tale paese .
Ho tuttavia difficoltà a punire il colpo di Stato in Burundi con un embargo e a ignorare invece ogni sanzione nel caso della Costa d ' Avorio .
Se il colpo di Stato in questo paese non verrà condannato con fermezza , si rischia di fornire un alibi ai leader militari africani che si sentiranno autorizzati a prendere il potere con le armi .
L ' Unione europea deve quindi continuare a esercitare pressione nei confronti della Costa d ' Avorio ponendo come condizione irrinunciabile per una futura cooperazione con questo paese il ripristino dello Stato di diritto e della democrazia per mezzo di elezioni libere e giuste .
Non possiamo adottare la politica dei due pesi e delle due misure .
Credo , signor Presidente , che non esistano colpi di Stato buoni e cattivi .
Le soluzioni militari sono per definizione soluzioni miopi , ovunque esse siano applicate .
Signor Presidente , la Commissione , la Presidenza e gli Stati membri hanno espresso profonda preoccupazione per la dissoluzione delle Istituzioni pubbliche legittime che ha fatto seguito al colpo di Stato militare .
L ' Unione europea seguiva già con particolare attenzione l ' evoluzione degli eventi in Costa d ' Avorio : l ' arresto e l ' incarcerazione degli esponenti politici dell ' opposizione , il mandato di cattura emesso nei confronti del Primo ministro Ouattara , l ' emergere delle tensioni interetniche e il peggioramento della situazione economica .
Attualmente il nostro obiettivo prioritario è quello di favorire il ripristino dello Stato di diritto e il funzionamento delle Istituzioni democratiche entro il minor tempo possibile .
A tal fine la Commissione ha deciso di avviare la procedura di consultazione prevista dall ' articolo 366 bis della Convenzione di Lomé , come era già stato fatto l ' anno scorso per il Niger e la Guinea Bissau .
Il Consiglio ha dato la propria approvazione e insieme alla Commissione ha invitato la Costa d ' Avorio a prendervi parte .
Le autorità del paese dispongono di un periodo di tempo di quindici giorni per rispondere a tale invito .
Di conseguenza , le consultazioni dovrebbero concludersi entro un mese .
Il Parlamento europeo sarà tenuto informato dell ' andamento dei lavori .
Le consultazioni si prefiggono di analizzare dettagliatamente la situazione in Costa d ' Avorio , di evidenziare l ' importanza che l ' Unione europea attribuisce al rispetto degli elementi essenziali dell ' articolo 5 della Convenzione di Lomé , ovvero il rispetto dello Stato di diritto , della democrazia e dei diritti dell ' uomo , di accertare che la Costa d ' Avorio sia realmente intenzionata a garantire tale rispetto , nonché di giungere a un accordo sulle misure che saranno adottate per porre rimedio alle violazioni .
La Commissione e il Consiglio si stanno adoperando per preparare tali consultazioni , ma posso già anticiparvi che intendiamo ottenere un impegno fermo da parte delle autorità del paese affinché sia ripristinato l ' ordine costituzionale e sia annunciato un calendario in vista di tale transizione .
Se , tuttavia , l ' esito delle consultazioni non dovesse essere soddisfacente , l ' Unione europea ha ora la possibilità di prendere misure appropriate che possono arrivare , in caso di necessità , fino alla sospensione totale o parziale della cooperazione con quel paese .
Finora la sospensione non è ancora stata proposta , poiché non intendiamo penalizzare la popolazione .
Fermo restando quanto ho appena affermato , non sarà per ora approvata alcuna nuova decisione di finanziamento , ad eccezione dei progetti di aiuti umanitari a favore degli strati più poveri della popolazione .
Per concludere , posso assicurarvi che la Commissione attribuisce una grandissima importanza alle consultazioni che saranno avviate nei prossimi giorni con la Costa d ' Avorio .
Essa continuerà a seguire attentamente l ' evolversi degli eventi nel paese , veglierà sul rispetto dei diritti umani e il Parlamento sarà tenuto informato .
La discussione è chiusa .
La votazione si svolgerà alle 17.30 .
 
Diritti dell' uomo L' ordine del giorno reca , in discussione congiunta , le seguenti proposte di risoluzione : Egitto - B5-0052 / 2000 , presentata dall' onorevole Karamanou a nome del gruppo PSE , sugli episodi di violenza che si sono verificati in Egitto fra copti e musulmani ; B5-0056 / 2000 , presentata dagli onorevoli Le Pen e altri a nome del gruppo TDI , sul massacro dei cristiani copti ad Al-Kocheh , in Egitto ; B5-0066 / 2000 , presentata dall' onorevole Hughes Martin a nome del gruppo PPE-DE , sui recenti episodi di violenza religiosa che si sono verificati nell' Alto Egitto ; B5-0069 / 2000 , presentata dagli onorevoli Morgantini e altri a nome del gruppo GUE / NGL , sui recenti episodi di violenza religiosa che si sono verificati in Egitto .
Cina- B5-0050 / 2000 , presentata dagli onorevoli Schori e Colom i Naval a nome del gruppo PSE , sulla Cina ; B5-0064 / 2000 , presentata dagli onorevoli Haarder e altri a nome del gruppo ELDR , sulla situazione dei diritti dell' uomo in Cina ; B5-0079 / 2000 , presentata dagli onorevoli Gahrton e altri a nome del gruppo Verts / ALE , sulle violazioni dei diritti dell' uomo in Cina ; B5-0083 / 2000 , presentata dagli onorevoli Van Orden e altri a nome del gruppo PPE-DE , sui diritti dell' uomo in Cina .
Iraq- B5-0038 / 2000 , presentata dall' onorevole Collins a nome del gruppo UEN , sui prigionieri kuwaitiani detenuti in Iraq ; B5-0053 / 2000 , presentata dall' onorevole Sakellariou a nome del gruppo PSE , sui prigionieri della guerra del Golfo ; B5-0062 / 2000 , presentata dall' onorevole Haarder a nome del gruppo ELDR , sui prigionieri detenuti in Iraq dopo la guerra del Golfo ; B5-0070 / 2000 , presentata dagli onorevoli Marset Campos e altri a nome del gruppo GUE / NGL , sui prigionieri di guerra di origine kuwaitiana detenuti in Iraq ; ( B5-0074 / 2000 ) , presentata dagli onorevoli Boumédiene-Thiery e altri a nome del gruppo Verts / ALE , sui prigionieri della guerra del Golfo ; ( B5-0084 / 2000 ) , presentata dagli onorevoli Salafranca Sánchez-Neyra e Grossetête a nome del gruppo PPE-DE , sui prigionieri detenuti in Iraq dopo la guerra del Golfo .
Ciad- ( B5-0078 / 2000 ) , presentata dagli onorevoli Lannoye e altri a nome del gruppo Verts / ALE , sulle violazioni dei diritti dell' uomo in Ciad e in Camerun in relazione all' attuale pianificazione dell' oleodotto ; ( B5-0081 / 2000 ) , presentata dagli onorevoli Howitt e Kinnock a nome del gruppo PSE , sulle violazioni dei diritti dell' uomo in Ciad e in Camerun in relazione all ' attuale pianificazione dell' oleodotto ; ( B5-0088 / 2000 ) , presentata dall' onorevole Novelli a nome del gruppo PPE-DE , sulla situazione dei diritti dell' uomo in Ciad .
Egitto Signor Presidente , la risoluzione odierna testimonia la preoccupazione del gruppo del Partito del socialismo europeo per il dilagare della violenza e di scontri sanguinosi tra gruppi di diverso credo religioso .
In Egitto , Indonesia , Nigeria , Libano , Cecenia e Kosovo l ' odio e il fanatismo religioso mettono in pericolo la pace , la stabilità e lo sviluppo .
L ' arrivo del nuovo millennio è stato accompagnato non solo da festeggiamenti e celebrazioni , ma purtroppo anche da sacrifici cruenti - i più gravi degli ultimi anni - compiuti sull ' altare dell ' odio cieco dettato dal fanatismo religioso .
Senza dubbio riconosciamo gli sforzi compiuti dal governo egiziano per fronteggiare gli estremisti e per indennizzare le vittime delle violenze .
E ' comunque necessario intensificare tali sforzi , nonché condurre apposite indagini , punire i colpevoli e adottare misure per consolidare la democrazia , il rispetto dei diritti dell ' uomo e la tolleranza nei confronti delle diverse religioni .
Un passo giusto verso il rispetto dei diritti dell ' uomo è rappresentato dall ' abolizione di una forma medievale di punizione ancora in vigore in Egitto , ovvero la pena di morte .
Sappiamo che , all ' inizio del nuovo anno , la polizia egiziana è riuscita a fatica a sedare gli scontri tra cristiani e musulmani che , nel sud del paese , sono costati la vita a 25 persone , mentre decine di case e di negozi sono stati incendiati .
Questi atti di violenza in Egitto sono andati ad aggiungersi a precedenti episodi di sanguinosi attacchi dei fondamentalisti musulmani contro i cristiani compiuti tra il 1992 e il 1997 , che sono costati cari anche al turismo in Egitto con ripercussioni negative sullo sviluppo socioeconomico del paese .
In conclusione , con questa risoluzione desidero invitare il Consiglio e la Commissione a programmare delle azioni nell ' ambito di MEDA volte a sensibilizzare il pubblico sulla tematica del rispetto dei diritti dell ' uomo e della tolleranza religiosa .
Signor Presidente , vorrei innanzi tutto sottolineare che , per il gruppo ELDR , la risoluzione d ' urgenza costituisce in primis un possente strumento di pressione volto ad affrontare un problema di attualità che , se non viene gestito a livello politico , può acuire un rischio esistente .
Riteniamo che non sia necessario , nella fattispecie , ricorrere alla procedura d ' urgenza per il testo proposto .
Tale convinzione è rafforzata dal fatto che , all ' esame del dossier , abbiamo avuto tutti modo di constatare che gli eventi menzionati non hanno la portata politica dichiarata nei primi consideranda della risoluzione che viene sottoposta al Parlamento .
Si tratta più di scontri in una parte dell ' Egitto rientranti nell ' ambito del diritto civile che di atti risultanti da un antagonismo religioso .
Va peraltro rilevato che ricopiare tout court alcuni paragrafi che figuravano nella lettera che il Presidente del Parlamento egiziano aveva indirizzato alla Presidente del Parlamento europeo denota una mancanza di stile .
Riprendere in siffatta maniera , a proprio vantaggio , argomentazioni presentate da altri per difendersi non pare opportuno , neanche a livello intellettuale .
Inoltre , dacché siamo consapevoli che alcuni ambienti islamici forniscono un ' interpretazione aggressiva delle nostre iniziative , temiamo di offrire loro un ' arma per dimostrare che il Parlamento europeo si spinge troppo oltre rispetto ad una situazione che non giustifica un tale zelo ed una tale determinazione politica .
Pertanto , il gruppo liberale non voterà a favore di tale risoluzione .
Esso si asterrà riservandosi il diritto di presentare una proposta di risoluzione che dovrebbe consentire al Parlamento europeo di avere una visione meno ristretta in relazione a quanto avviene in Egitto ed in tutta l ' Africa settentrionale in termini di tutela dei diritti delle minoranze e dei diritti democratici .
Signor Presidente , onorevoli colleghi , è stata presentata al Parlamento europeo una proposta di risoluzione comune in merito alle violenze perpetrate di recente nell ' Alto Egitto , nel corso delle quali hanno trovato la morte più di 20 cittadini egiziani .
Onorevoli colleghi , saprete forse che sono anche relatore sull ' Accordo di associazione tra Unione europea ed Egitto .
I negoziati sui dossier tecnici sono terminati nel giugno scorso ed un testo particolareggiato verrà presto sottoposto all ' Aula .
Spero che tale accordo marcherà l ' avvento di relazioni sempre più strette tra Egitto , un protagonista essenziale nel Medio Oriente e nell ' area mediterranea , e Unione europea .
La situazione politica attraversa oggi una fase favorevole nel Medio Oriente e desideravo sottolineare tali elementi per collocare le nostre azioni in un contesto di più ampio respiro .
Tramite la risoluzione in esame , il Parlamento europeo intende esprimere la propria reazione a seguito degli avvenimenti che si sono verificati , ed altresì ricordare che non verrà meno alla vigilanza in materia di diritti dell ' uomo nel quadro dei negoziati con i partner del Mediterraneo , come del resto con tutti i propri partner .
Abbiamo posto la tutela dei diritti dell ' uomo e della democrazia al centro del nostro agire e credo sia indispensabile dimostrare che saremo intransigenti su tali temi sostenendo coloro che intraprenderanno tale strada .
L ' intero Parlamento è consapevole del fatto che le autorità egiziane hanno reagito con tempestività , come era loro dovere , per condurre un ' inchiesta in loco e , soprattutto , per organizzare i soccorsi a favore delle vittime delle violenze .
Il Presidente Mubarak è intervenuto di persona nel momento culminante della crisi .
A mio avviso , è pertanto del tutto palese che la presente risoluzione debba essere considerata come un segnale positivo e di incoraggiamento da parte del Parlamento , e chiedo dunque a tutti i colleghi di approvare questo documento , che è frutto di un compromesso .
In tale ottica , vorrei ringraziare i parlamentari firmatari della proposta per l ' atteggiamento di buona volontà che hanno tenuto e che ci ha consentito di giungere alla stesura di un testo comune .
Vorrei concludere , signor Presidente , confermando che il testo si è evoluto , per di più in collegamento con le autorità egiziane , il che è di buon auspicio .
Signor Presidente , onorevoli colleghi , da una decina d ' anni l ' Egitto è vittima di un ' ondata di violenze a cui sia la comunità internazionale che il Parlamento europeo contrappongono un lungo silenzio .
L ' Egitto - è vero - svolge un ruolo fondamentale nel processo di pace nel Medio Oriente e la sua situazione geopolitica fa sì che nessuno osi pronunciarsi troppo su accadimenti che suscitano sdegno .
Si può solo plaudere al fatto che vi sia infine un dibattito su quel paese , che si trova al centro del partenariato euro-mediterraneo .
E ' peraltro deplorevole che ciò avvenga a seguito di questioni d ' attualità così infauste .
Sosteniamo , beninteso , gli sforzi del governo egiziano nella lotta contro l ' ascesa dell ' integralismo religioso .
Tuttavia , tale lotta agli estremismi non può giustificare una violazione dei diritti del popolo egiziano , in particolar modo dei diritti politici , e non può celare l ' inosservanza delle libertà di espressione e dei diritti fondamentali , quali i diritti dell ' uomo .
Condanniamo in tal senso il mantenimento della pena di morte in Egitto .
Chiediamo infine al Consiglio di prevedere , nel quadro del programma MEDA , azioni specifiche in favore dello sviluppo socioeconomico , della crescita della democrazia e della promozione della tolleranza tra tutte le minoranze etniche e culturali che formano la ricchezza della società egiziana .
Cina Signor Presidente , è giusto ed opportuno che il Parlamento europeo esprima le proprie preoccupazioni per la situazione dei diritti dell' uomo in Cina .
Ci sono stati troppi casi di intolleranza religiosa e discriminazioni contro minoranze etniche , e troppe condanne a morte sono state comminate perché noi si possa ignorare tutto questo .
Nutriamo inoltre profondi timori per la libertà politica a Hong Kong e , in futuro , a Macao .
E ' giusto esercitare pressioni sulla Cina per convincerla a cambiare , ed è perciò importante che l' UE continui ad esercitare tali pressioni .
Ci sono due aspetti , però , che mi preoccupano .
In primo luogo , dobbiamo fare attenzione a non mettere a repentaglio l' adesione della Cina all' OMC , perché nel medio periodo quest' adesione potrebbe , più di qualsiasi altra cosa , trasformare l' economia cinese e la situazione dei diritti dell' uomo in Cina .
L' apertura della Cina e il suo ingresso nell' economia globale devono avere conseguenze positive per i diritti dell' uomo .
Ciò è noto a molti esponenti delle classi dirigenti cinesi , che condividono questa posizione .
Non dobbiamo gettare il bambino con l' acqua sporca , cercando di ottenere i risultati migliori e finendo per allinearci agli interessi dei peggiori .
In secondo luogo , dobbiamo continuare a criticare la Cina .
Continuerò a farlo ogni volta che sarà necessario , ma mi auguro che le nostre insistenze sulla Cina non ci facciano chiudere gli occhi su altri regimi , che hanno commesso crimini analoghi , se non più orribili ancora .
Questo darebbe alla Cina il pretesto per ignorare le nostre richieste .
Signor Presidente , la cosa più preoccupante della situazione in Cina è che , nonostante il dialogo intercorso finora con questo paese , sotto molti punti di vista la situazione dei diritti dell' uomo si sta deteriorando .
Si adottano misure sempre più severe nei confronti dei dissidenti , dei sindacalisti , dei gruppi religiosi , e negli ultimi mesi molti leader del movimento Falun Gong sono stati incarcerati senza processo .
In Cina sono stati denunciati casi di tortura ed esistono campi di lavoro coatto ma , ciò che è ancor più grave , oltre sessanta reati diversi sono passibili di condanna a morte , e molti di essi sono reati non violenti .
E ' proprio la pena capitale a destare le preoccupazioni più gravi .
Nel 1998 Amnesty International ha denunciato 2.700 condanne a morte e 1.769 esecuzioni ; è un problema gravissimo .
Dobbiamo continuare a dialogare con la Cina ; dobbiamo cercare , attraverso il dialogo e i rapporti commerciali , di aprire la società cinese alle idee occidentali , e cercare di convincere i cinesi dei loro errori .
Signor Presidente , in Cina si registra ancora una volta una crescente violazione dei diritti umani .
Nonostante Hong Kong rappresenti un capitolo a parte , essa conferma i sintomi di questa tendenza .
La fuga del Karmapa Lama ha evidenziato l' inasprimento delle persecuzioni religiose in Cina .
Vista la situazione attuale , dico sì all' ammissione della Cina all ' Organizzazione mondiale del commercio , purché però si esiga la ratifica , da parte di quel paese , delle convenzioni ONU sui diritti dei cittadini e sui diritti politici .
Il vincolo formale al rispetto dei diritti dell' uomo è importante e rappresenta già un primo passo in avanti .
Bisogna altresì adottare altre misure per esprimere la preoccupazione dell' Unione europea .
In merito , sarebbe opportuno appoggiare la risoluzione critica degli Stati Uniti , che verrà presentata durante la prossima seduta della Commissione per i diritti dell' uomo dell' ONU .
Signor Presidente , questa settimana è a Strasburgo Martin Lee , l' eminente leader democratico di Hong Kong , e lunedì arriverà a Bruxelles una delegazione cinese d' alto livello per negoziare l' adesione all' OMC ; la discussione sulla situazione dei diritti dell' uomo in Cina è quindi estremamente attuale .
Portando alla ribalta questo tema , non cerchiamo il confronto con la Cina , un paese per il quale nutriamo profondo rispetto e ammirazione .
E ' un peccato che ai considerevoli progressi economici ottenuti dalla Cina negli ultimi dieci anni circa non si sia accompagnato un progresso analogo quanto a libertà politica e religiosa e rispetto dei principi del diritto .
Ovviamente il dialogo su questi temi è necessario , ma esso deve sboccare in vere e sostanziali riforme .
E ' assurdo affermare che le norme occidentali non sono applicabili alla Cina ; i diritti dell' uomo sono diritti universali e quindi , sotto questo punto di vista , i valori asiatici non sono diversi dai nostri .
A Hong Kong assistiamo alla graduale scomparsa di libertà e garanzie ottenute a caro prezzo ; e forse non è sorprendente che in quel paese siano proibite le manifestazioni per il Tibet , che vengono appena tollerate a Londra durante le visite del Presidente cinese .
Quanto alla Cina continentale , dobbiamo indubbiamente congratularci con gli statisti da poco giunti al potere per essersi sbarazzati del comunismo ; al suo posto però , si è insediata una forma corrotta di capitalismo senza democrazia .
Il governo cinese deve porre fine alle persecuzioni e alle incarcerazioni dei cristiani , come Li Dexian nella provincia del Guandong , e cessare la repressione dei buddisti in Tibet e altrove .
Le autorità cinesi devono avere il coraggio di permettere a democratici come Martin Lee di viaggiare liberamente nella Cina continentale .
Vogliamo una Cina che sia parte integrante della comunità internazionale , in cui viga la democrazia e i principi del diritto siano rispettati .
Quand' è che la Cina fisserà una data per il passaggio alla democrazia ?
Commissario Busquin , mi rendo conto che nell' ambito dell' Unione europea diritti dell' uomo e negoziati commerciali solitamente vengono trattati separatamente ; vorrei però che questa settimana la Commissione sottoponesse all' attenzione della delegazione cinese , che la prossima settimana negozierà l' adesione all' OMC , i timori espressi in quest' Aula .
Signor Presidente , l' Unione europea si vanta di avere una lunga tradizione di tutela dei diritti dell' uomo .
Purtroppo , i singoli Stati membri si rifiutano di criticare la situazione dei diritti dell' uomo in Cina nel timore di danneggiare i propri rapporti commerciali .
Questa carta politica indebolisce l' autorità morale dell' Unione europea quando si tratta di parlare delle violazioni dei diritti dell' uomo in altri paesi del mondo .
In qualità di relatore per Hong Kong in questo Parlamento , sono preoccupato per i numerosi incidenti verificatisi in quel paese , dove , ancora una volta , si registrano violazioni dei diritti dell' uomo .
La destituzione di Cheung Man-Yee dall' incarico di direttore dell' ente radiotelevisivo di Hong Kong rappresenta un attacco diretto alla libertà di stampa ; la decisione del governo SAR di Hong Kong di chiedere una nuova interpretazione di una recente e impopolare decisione dell' Alta corte è un attentato allo Stato di diritto , poiché la decisione della Corte suprema avrebbe dovuto essere accettata .
Il trattamento riservato agli adepti della setta Falun Gong e il divieto imposto ai legislatori della commissione giuridica di recarsi nella Cina continentale dimostrano quali problemi sussistano ancora in quel paese , e sono proprio queste le tematiche che tratterò nella mia relazione .
E ' essenziale che l' UE , sia come Istituzione sia attraverso i suoi Stati membri , critichi , ogniqualvolta sia opportuno , le violazioni dei diritti dell' uomo perpetrate in Cina .
Signor Presidente , la situazione dei diritti umani in Cina si è aggravata notevolmente lo scorso anno .
Si pensi al numero crescente di esecuzioni , al trattamento riservato al movimento Falun Gong e alla repressione in Tibet , che ha portato di recente alla fuga in India del quattordicenne Karmapa Lama tibetano .
Il gruppo del Partito europeo dei liberali democratici e riformatori ritiene che la situazione sia ormai insostenibile .
Siamo favorevoli a un dialogo fra UE e Cina sui diritti umani , ma , se i risultati si faranno attendere , occorre intervenire concretamente .
Ora che gli Stati Uniti sono disposti ad appoggiare una risoluzione dell ' ONU nella prossima riunione di Ginevra , invito il Consiglio a seguire il loro esempio all ' unanimità .
Il passato ci insegna , infatti , quanto sia dannoso che alcuni Stati membri facciano prevalere gli interessi nazionali .
I Paesi Bassi hanno potuto sperimentarlo tre anni fa quando , alla Presidenza dell ' Unione europea , hanno appoggiato una risoluzione dell ' ONU che non ha trovato sostegno unanime da parte degli altri Stati membri .
La conseguenza è stata l ' applicazione di sanzioni economiche contro i Paesi Bassi .
La risoluzione in esame è una prova alla cartina di tornasole per il nostro signor PESC , il signor Solana .
A lui spetta il compito di allineare le posizioni degli Stati membri in modo che il Consiglio possa unanimemente intervenire a sostegno dei diritti umani universali .
Signor Presidente , la situazione dei diritti umani in Cina resta estremamente preoccupante .
I più elementari diritti democratici e umani , infatti , non vengono rispettati .
I tentativi di dar vita a un' opposizione politica vengono combattuti con l ' incarcerazione , con punizioni orripilanti e con la deportazione .
In tutto il paese , i prigionieri politici sono oggi migliaia .
Non è tollerato alcun tentativo di indipendenza , di sindacalizzazione e di lotta per i diritti dei lavoratori che non ricada sotto il controllo del partito comunista .
E ' sconfortante dover constatare che uno Stato che afferma di agire nell' interesse della classe lavoratrice opprima proprio tale classe , quando questa osa battersi per i propri legittimi diritti .
Le condanne a morte vengono comminate ed eseguite con una frequenza agghiacciante .
La libertà di culto non viene rispettata .
Le persecuzioni ai danni dei seguaci del movimento Falun Gong sono incredibili , nonché indifendibili .
Diverse minoranze etniche , come i tibetani , vivono nell' oppressione e si vedono negati non soltanto i diritti democratici ma anche quelli culturali .
Vi è una serie di casi documentati di aggressioni e violenze da parte di carcerieri e poliziotti .
Insomma , vi sono ottime ragioni per votare a favore della risoluzione critica sulla quale ci pronunceremo tra qualche istante .
Naturalmente voterò a favore anch' io .
Ciò non significa , tuttavia , che la ritenga perfetta in ogni suo punto .
Trovo , per esempio , che il testo del paragrafo 4 avrebbe potuto essere formulato in altri termini .
Avrei inoltre gradito che la risoluzione contenesse un riferimento alla mancanza di diritti sindacali in Cina .
Abbiamo pur visto in che modo il governo cinese ha reagito agli scioperi , alle dimostrazioni e ai tentativi di organizzare un movimento sindacale in questi ultimi tempi .
Desidero inoltre mettere in guardia contro la tentazione di smorzare i toni della critica contro le carenze sul fronte dei diritti umani , e ciò in cambio di una contropartita sul piano economico e commerciale .
Signor Presidente , lunedì pomeriggio , in apertura di seduta , ho chiesto al Parlamento e al Presidente di inviare un messaggio al Governatore del Texas per evitare una condanna a morte che doveva avvenire in questi giorni .
A maggior ragione , quindi , e con argomenti molto più forti , oggi questo Parlamento deve occuparsi della situazione della Cina dove la violazione dei diritti umani sta raggiungendo livelli altissimi .
Tutto ciò è già stato detto da altri colleghi e io non posso che unirmi a loro .
La constatazione reale è che in Cina la situazione dei diritti dell' uomo peggiora : mentre si assiste a una faticosa apertura di nuovi processi economici , si assiste a un regresso drammatico sul piano dei diritti umani .
Un dato di Amnesty International parla di circa 700 condanne a morte ; un altro dato , di fonte diversa , riporta invece , per lo scorso anno , addirittura 1 400 condanne a morte eseguite .
Quale che sia il dato reale , è chiaro che siamo di fronte a una rivelazione drammatica .
Il problema è allora come questa situazione possa essere portata avanti dall' Unione e dal Parlamento .
La prima cosa da fare è , a mio avviso , concentrare i nostri sforzi sulla prossima sessione della Commissione dell' ONU , quella che a Ginevra , il 20 marzo , inizierà con questo punto all' ordine del giorno .
Ora io mi chiedo , e chiedo a quest' Assemblea , se non può essere richiesta una presenza dell' Unione , o addirittura del Parlamento , a questa sessione .
Soprattutto però ed è già stato detto è importante che non solo l' Unione faccia sentire la sua voce ma che riesca su questo punto a portare una posizione comune , forte e determinata dei singoli paesi .
E ' giusto quanto è stato osservato : le grandi prese di posizione dell' Unione diventano poi deboli se i singoli paesi , per interessi economici o commerciali , fanno il contrario .
A questo punto una questione va esaminata : la richiesta di adesione della Cina all' Organizzazione del commercio internazionale che , mi rendo conto , presenta forti aspetti positivi e indirettamente può presentare dei vantaggi , ma che non dev' essere anch' essa agganciata a una posizione mondiale dell' ONU e , su questo punto , a una richiesta forte della Cina di fare dei passi avanti .
Ecco allora che , forse , possiamo spostarci dal terreno degli appelli , che sono necessari ma non sufficienti , al terreno delle azioni concrete .
Signor Presidente , signor Commissario , onorevoli colleghi , sono latore di una buona notizia : si accentua la tendenza al disinvestimento da parte delle imprese occidentali , comprese quindi quelle europee , in Cina .
Il Parlamento europeo non è più pertanto il solo ad opporsi a Consiglio e Commissione , ad un Consiglio e ad una Commissione che perseguono da anni una politica miope nei confronti della Repubblica popolare cinese , una politica fondata , come nel caso dell ' Unione sovietica , sulla complicità con un regime dittatoriale , con un regime comunista .
Una buona novella , dunque : abbiamo un alleato - gli imprenditori e gli industriali europei .
Dovremo adoperarci per rafforzare tale alleanza e spingere infine Consiglio e Commissione a prendere posizioni dure e ferme nei confronti della Repubblica popolare cinese .
Il Parlamento dovrà anche provvedere a creare un ' alternativa , poiché si sa che i comunisti capiscono soltanto il linguaggio della forza .
E ' pertanto importante che sappiano che le nostre parole saranno seguite da fatti , che la nostra politica sarà credibile .
Abbiamo - e credo che di ciò dobbiamo essere grati alla Presidenza portoghese - la possibilità di un ' alternativa eccezionale e fattibile : possiamo creare un ' alleanza strategica con la più grande democrazia del mondo , con la democrazia più popolosa - mi riferisco all ' India .
La Presidenza portoghese , che ha annunciato la realizzazione di un vertice Unione europea-India , offre l ' opportunità di lavorare concretamente allo sviluppo di detta alternativa .
Credo che si tratti dell ' unica iniziativa che possa far comprendere alle autorità comuniste cinesi che non parliamo a vanvera , che lavoriamo con serietà affinché , alla fine , l ' impero comunista cinese crolli , affinché , infine , la democrazia nasca in Cina , affinché , finalmente , sorga la democrazia nel Tibet , nel Turkestan orientale , nella Mongolia inferiore , che sono ancora - al pari della Cecenia - zone soggette ad una feroce colonizzazione .
Prigionieri della guerra del Golfo in Iraq Signor Presidente , oggi ci occupiamo di vari aspetti della drammatica questione dei diritti umani e , sebbene siamo da un' altra parte del mondo , è necessario che il Parlamento faccia sentire alta la sua voce in un momento in cui la situazione dell' Iraq continua ad essere pesante .
Questo paese rappresenta innanzitutto una minaccia per l' intera regione e , in secondo luogo , anche una palese , continua e patente violazione dei diritti umani .
E ' necessario chiedere la liberazione dei prigionieri del Kuwait secondo dati attendibili sono circa seicento i prigionieri di guerra che pare vengano tenuti in condizioni assolutamente disumane tenendo conto delle voci autorevoli che si elevano nel mondo arabo , come quella del Segretario generale della Lega araba Abdel Meguid , che chiede il rispetto dei diritti umani e una riconciliazione tra gli Stati arabi .
Non dobbiamo dimenticarci che , in definitiva , tutto questo è la conseguenza di una palese violazione del diritto degli Stati , come avvenne in occasione dell' aggressione dell' Iraq al Kuwait .
Su tale questione invito il Parlamento europeo ad elevare la propria voce , tenendo tuttavia presente che , secondo voci attendibili , purtroppo anche nel Kuwait pare vengano ancora trattenuti - e non sarebbero pochi - prigionieri di guerra iracheni e che anche in questo caso le condizioni umane dei prigionieri sarebbero preoccupanti .
Bisogna convincere il Kuwait che la giusta rivendicazione dei suoi diritti è molto più forte se per primo adempie ai suoi doveri verso l' umanità e i suoi diritti .
Signor Presidente , il caso dei prigionieri di guerra kuwaitiani è drammatico .
Sono più di 600 fra uomini e donne , strappati alla loro terra dalle forze irachene in ritirata , sconfitte dopo aver invaso e devastato il Kuwait dieci anni fa .
Sono tutte persone di cui si conosce l ' identità grazie ad una circostanza particolare : erano circa 4.000 i detenuti confinati a Bassora una volta terminato il conflitto .
Fu allora che i militari iracheni portarono via , in una prima spedizione , una parte dei prigionieri , probabilmente verso Baghdad .
Subito dopo scoppiò la rivolta sciita di Bassora , che fu ferocemente repressa ma che permise agli oltre 3.000 detenuti rimasti di scappare e di ritornare nel proprio paese .
Sono stati loro a stabilire con precisione l ' identità dei compagni di prigionia .
Più di 600 persone scomparse su una popolazione di 700.000 kuwaitiani è una cifra elevatissima ; il caso si è pertanto trasformato in una vera e propria calamità nazionale .
Nel frattempo , nonostante gli sforzi della Croce Rossa e delle Nazioni Unite , il regime iracheno si rifiuta di fornire informazioni sul destino di queste persone .
E ' pur vero che le difficoltà materiali delle famiglie sono state risolte dalle autorità del Kuwait , ma la tragedia umana è di proporzioni smisurate .
Ho avuto modo di parlare con genitori che avevano perso quattro figli , con donne che si erano viste strappare i mariti , con giovani che erano bambini quando i loro genitori erano stati arrestati .
Al calvario delle vittime si aggiunge dunque il dolore delle famiglie , nonché una serie di problemi giuridici : ad esempio , quello di certe donne che , dopo tanto tempo , non sanno se sono ancora sposate o se sono diventate vedove .
Ritengo che la comunità internazionale debba esigere dall ' Iraq una risposta su questi casi .
Per quanto terribile sia tale risposta , la sofferenza delle famiglie sarà meno spaventosa dell ' attuale situazione d ' incertezza , insopportabile per loro e intollerabile per noi .
Concludo insistendo su un punto che è stato recepito dal progetto di risoluzione .
Si tratta della raccomandazione rivolta dal Parlamento all ' Unione europea e ai suoi Stati membri affinché esigano , come requisito della normalizzazione dei rapporti con l ' Iraq , una risposta dai governanti di questo paese sulla questione dei prigionieri di guerra kuwaitiani .
Il gruppo socialista la considera una condizione tanto importante quanto la richiesta di disarmo nucleare , chimico e biologico dell ' Iraq .
Mi auguro che la nostra risoluzione serva allo stesso tempo da incoraggiamento per chi in Kuwait mantiene la pressione e la speranza , e da monito per chi in Iraq è responsabile di una situazione così grave .
Signor Presidente , con l ' autorità conferita al nostro gruppo dal fatto di essersi sempre opposto ad ogni tipo di embargo , perché a soffrirne sono le popolazioni , e avendo peraltro il nostro gruppo sempre difeso la legalità internazionale come norma di convivenza e soluzione pacifica dei conflitti , oggi domandiamo non solo che si conosca il destino di questi detenuti , fatti prigionieri in modo illegale durante l ' invasione del Kuwait , ma anche che vengano restituiti alla loro patria , il Kuwait : questa potrebbe essere una via per giungere alla soluzione di tutti gli altri problemi .
Tuttavia , non si tratta solo di tale questione - adeguatamente illustrata dall ' onorevole Martínez Martínez - ; occorre considerare anche che in Iraq esiste una costante violazione dei diritti umani , tale da rendere insopportabile la vita di ogni giorno .
Per questa ragione riteniamo opportuno che la proposta s ' inserisca nel più ampio contesto dell ' obbligo da parte dell ' Iraq di rispettare tutte le condizioni imposte dalle Nazioni Unite , affinché cessi l ' embargo e sia ripristinata la democrazia .
Signor Presidente , il problema dei prigionieri di guerra e delle persone scomparse rappresenta solo un capitolo della questione legata alle violazioni dei diritti umani e dei cittadini in Iraq .
Già nel 1992 Max von Stoel , osservatore delle Nazioni Unite per il rispetto dei diritti dell' uomo , aveva fatto osservare che in Iraq le violazioni sono paragonabili a quelle avvenute durante la seconda guerra mondiale .
Nel suo ultimo rapporto dello scorso anno , ha sottolineato che la situazione è solo peggiorata .
Dobbiamo fare qualcosa .
I prigionieri di guerra rappresentano il primo passo , però anche le già disagiate condizioni di vita dei cittadini e , per esempio , il controllo degli armamenti , dovrebbero essere migliorati nettamente .
Il caso - o meglio la disputa - Ekeus rappresenta un esempio emblematico .
Tutti questi problemi dovrebbero essere affrontati sistematicamente .
Signor Presidente , onorevoli colleghi , consentitemi di aggiungere la mia voce a quella di coloro che hanno già preso la parola nel dibattito per sottolineare quanto sia insostenibile l ' incertezza nella quale vivono le famiglie in merito alla sorte dei 605 prigionieri scomparsi , un problema inerente , beninteso , ai diritti dell ' uomo nonché al diritto alla dignità della persona umana .
Tale problema è di un ' attualità tale da giustificare l ' urgenza ?
Ai miei occhi , lo è .
E ' vero che esso perdura dalla fine della guerra , da più di nove anni , e che le richieste pressanti del Parlamento europeo e della Croce Rossa internazionale non hanno finora avuto alcun esito .
Vorrei plaudere alle parole pronunciate poc ' anzi dall ' onorevole Martínez Martínez .
Dobbiamo cogliere oggi stesso l ' opportunità offerta dalla ripresa dei negoziati tra Unione europea e Iraq in previsione dell ' eventuale fine dell ' embargo .
E ' tale occasione che , a mio parere , giustifica tanto l ' applicazione della procedura d ' urgenza quanto la proposta di risoluzione che viene sottoposta al voto del Parlamento .
Ritengo che se non approfitteremo di tale opportunità , verremo meno al nostro dovere .
Signor Presidente , il mondo arabo sta cominciando a fare qualche passo .
I conflitti in Egitto , di cui abbiamo trattato prima , non hanno in primo luogo una motivazione religiosa bensì economica , e lo Stato egiziano e le comunità religiose stanno compiendo sforzi responsabili per disinnescare la tensione .
Egitto e Libia hanno avviato un ' iniziativa nei confronti del Sudan per portarvi la pace , e noi dovremmo dare tutto il nostro sostegno .
Nonostante le molte difficoltà , la Siria dialoga con Israele .
Solo l' Iraq è irrigidito nel più completo immobilismo , ed io sono del parere che ciò ci debba condurre ad un ripensamento della nostra posizione .
Noi dobbiamo praticare una chiara politica a favore dei diritti dell' uomo e del disarmo , naturalmente proprio nei confronti di Saddam Hussein .
Vorrei però ribadire ed appoggiare quanto detto dall' onorevole Morillon : ora abbiamo bisogno di nuovi negoziati , abbiamo bisogno di un nuovo modo di affrontare il problema per riuscire veramente a portare aiuto alla gente , a far compiere a quel paese dei passi in avanti , collegando concretamente eventuali aperture a progressi reali , fino al punto di indicare i nomi dei perseguitati e dei detenuti .
E ' venuto oramai il momento di una iniziativa europea , per far progredire un po ' anche questa situazione .
Violazione dei diritti dell ' uomo nel Ciad e nel Camerun in relazione all ' attuale pianificazione dell ' oleodotto Signor Presidente , è davvero un miracolo che oggi la nostra Assemblea possa affrontare il tema di questo oleodotto , giacché sono state esercitate enormi pressioni per evitare che ciò accadesse .
Siamo lieti di poterne discutere oggi .
E ' già un primo passo .
Il dibattito riguarda , com ' è noto , un oleodotto molto controverso fra Ciad e Camerun , due paesi non certo conosciuti per il rispetto dei diritti umani , la lotta alla povertà e la certezza del diritto .
Quando pensiamo alle conseguenze dannose che possono essere provocate dalla costruzione di un oleodotto in assenza delle necessarie garanzie e precauzioni , è inevitabile riandare con la memoria all ' esempio del territorio ogoni .
La situazione è così grave che l ' impatto dell ' oleodotto si sta già facendo sentire : infatti , coloro che in Ciad osano criticare quell ' opera vengono semplicemente gettati in carcere .
Se è questo il modo in cui uno Stato di diritto affronta la protesta ambientale nella fase attuale , dobbiamo chiederci cosa possa accadere nell ' eventualità di danni più gravi , quando un regime corrotto cercherà di approfittarsi dell ' esistenza dell ' oleodotto .
Ci auguriamo , pertanto che la Banca europea per gli investimenti non segua passivamente le decisioni della Banca mondiale .
Tale istituzione , infatti , sta esercitando forti pressioni a favore della realizzazione dell ' oleodotto e noi sappiamo che gli unici rappresentanti della civil society invitati in America per una riunione di protesta erano sostanzialmente membri di gruppi di interessi .
Temiamo quindi che i membri europei che siedono nell ' amministrazione della Banca mondiale non abbiamo il tempo di approntare una posizione chiara , poiché scarseggiano le informazioni obiettive sul progetto .
Per questa ragione , signor Commissario , la invito ad adoperarsi affinché la Banca europea per gli investimenti non dia il proprio appoggio alla costruzione dell ' oleodotto , a meno che non vengano adottate tutte le misure sociali e ambientali del caso .
Signor Presidente , è giusto che il progetto dell' oleodotto Ciad-Camerun , pianificato ormai da molti anni , sia discusso con urgenza oggi dal Parlamento europeo , sia perché ci è giunta notizia che la Banca mondiale potrebbe essere sul punto di prendere una decisione in proposito , sia perché le denunce di persecuzioni e intimidazioni di cui sono vittima coloro che si oppongono al progetto suscitano profondi timori .
Mi sono incontrato con alcuni rappresentanti del governo del Ciad che , contrariamente a quanto affermano i deputati dell' altra ala di quest' Emiciclo , dicono di non aver mai minacciato di ritirare il loro invito alla missione del Parlamento in Ciad a causa di questo dibattito .
Anzi , loro dichiarano che adesso , in relazione al progetto , vige il rispetto della democrazia , dei diritti dell' uomo e della trasparenza .
Ma se le cose stanno veramente così , come mai continuiamo a ricevere denunce di consulenze effettuate sotto la minaccia di un' arma da fuoco ?
Perché una ONG tedesca , attiva nel settore dello sviluppo , minaccia di ritirarsi in seguito alle minacce e agli attacchi subiti da parte dei militari del Ciad ?
Perché il 4 gennaio soldati del Ciad hanno attaccato la casa di un' espatriata residente a N' Djamena ?
Se c' è veramente trasparenza sull' oleodotto , perché gli studi indipendenti ne contestano vigorosamente l' efficacia ?
Per esempio , il professor Rosenblum di Harvard mette in dubbio il suo impatto sulla povertà ; secondo il professor Downing , dell' Università dell' Arizona , il progetto non soddisfa gli orientamenti indicati dalla Banca mondiale per la popolazione locale ; infine , l' Università di Warwick , del mio paese , ritiene che il progetto potrebbe provocare un calo del reddito nazionale , se si considerano le potenziali perdite e fuoriuscite accidentali .
E ' giusto che il Parlamento europeo manifesti i propri timori in merito alla Banca mondiale , che persegue ancora le vecchie politiche di privatizzazione , di grandi progetti infrastrutturali e di massicce esportazioni agricole , ormai così screditate .
Per quanto riguarda le compagnie petrolifere , perché dovrebbero beneficiare di un trattamento particolare che consenta loro di ignorare i requisiti di protezione ambientale , di sfuggire ai controlli normalmente esercitati sullo sviluppo e conferisca loro poteri illimitati nel caso di emergenza civile , incluso , a quanto si dice , " il potere di agire come una forza paramilitare " ?
In simili circostanze , la Banca europea per gli investimenti può veramente giustificare la concessione di 8 milioni di euro alla Exxon ?
Non vogliamo assistere in Africa ad una nuova Ogoniland .
Signor Presidente , onorevoli colleghi , per gettar luce sul dibattito in corso vorrei citare alcune cifre che parlano da sole , partendo dal Ciad .
Il Ciad è la quinta nazione più povera del mondo .
La speranza di vita è inferiore a cinquant ' anni .
Un bambino su cinque , onorevoli colleghi , muore prima di raggiungere l ' età di cinque anni .
Il reddito annuale pro capite è pari a 180 dollari .
Quanto al Camerun , esso si trova in condizioni di poco migliori , con un reddito per abitante dell ' ordine di 650 dollari .
Perché riporto tali cifre ?
Per il semplice motivo che esse esprimono ed indicano l ' imperiosa necessità di offrire a tali paesi , in particolare al Ciad , le possibilità di sviluppo a cui hanno diritto .
Credo che sia in tale contesto che si debba esaminare , e con attenzione , il grande progetto di sfruttamento dei giacimenti petroliferi nel Ciad meridionale , così come la costruzione di un oleodotto tra il Ciad e le coste del Camerun .
Tale progetto viene oggi considerato essenziale per lo sviluppo dei due paesi .
Consideriamo per un istante il fatto che le ricadute che si prevedono a seguito dello sfruttamento dei pozzi di petrolio potrebbero accrescere di quasi 10 punti il prodotto nazionale lordo del Ciad e portare ai due paesi benefici compresi tra i 5 ed i 10 miliardi di dollari .
La Banca mondiale , che non ha ancora reso definitivo il proprio parere , segue da vicino il progetto ed assiste il Ciad nella sua realizzazione .
I tre principali punti di domanda - vale a dire ambiente , problemi sociali e gestione degli introiti derivanti dai progetti - sono oggetto da quasi quattro anni di studi molto approfonditi , come si può giudicare dai seguenti numeri : si sono svolte 900 riunioni per definire il tracciato dell ' oleodotto , 40.000 persone hanno espresso il proprio parere e 250 ONG sono state interpellate .
Il direttore di una di queste , il Fondo mondiale per la natura ( WWF ) , indica perfino che , in termini ambientali , il progetto di ubicazione dell ' oleodotto è tra i migliori del mondo .
E ' comunque necessario , ovviamente , continuare a seguire da vicino le conseguenze di un tale progetto e far sì che esse nuocciano il meno possibile in termini ambientali nonché in termini umani .
E ' questo il motivo del dibattito odierno .
Se la Banca mondiale , le cui critiche stento a capire , emettesse , per ipotesi , al termine di tali studi complementari un parere sfavorevole , il progetto non potrebbe continuare .
Se invece quell ' istituzione decidesse infine di sostenere il programma , ciò significherebbe che i nostri legittimi timori possono essere dissipati , e ciò vorrebbe dire anche che lo sviluppo dei paesi poveri , oggetto di molti discorsi in Aula , sarà per una volta , e in modo concreto , al centro della nostra attenzione .
I diritti dell ' uomo , onorevoli colleghi , sono anche i diritti allo sviluppo .
Signor Presidente , l ' esperienza acquisita in materia di progetti petroliferi in Africa è negativa .
Per questo motivo dobbiamo valutare con forte senso critico il progetto in esame , considerandone la rilevanza sotto il profilo dello sviluppo e delle condizioni ambientali .
La realizzazione di un oleodotto fra Ciad e Camerun può generare considerevoli entrate per questi due paesi , entrate che , diversamente , sarebbero difficili da ottenere .
Il mio gruppo constata che i progetti iniziali davano adito a numerose obiezioni .
Nel frattempo , i punti di difficoltà sono stati rivisti e ci si chiede oggi se le modifiche apportate siano sufficienti .
Siamo del parere che questo progetto possa essere realizzato entro breve tempo solo se si accerterà in modo inconfutabile che sono state soddisfatte le condizioni più rigorose , e se la Banca mondiale avrà dato chiaramente ed esplicitamente il proprio benestare .
Nel contempo occorre verificare con chiarezza che in quei paesi non vengano più commesse violazioni dei diritti umani .
Solo in questo caso la Banca europea per gli investimenti potrà concedere i prestiti necessari .
Per il nostro gruppo questo progetto rappresenta un banco di prova che ci consente di verificare se siano possibili anche esperienze positive nel settore petrolifero in Africa .
Signor Presidente , la Commissione è preoccupata per le recenti esplosioni di violenza di cui sono state vittima le popolazioni cristiane della regione di Al Kocheh nell ' Alto Egitto e deplora la perdita di un alto numero di vite umane .
Essa prende atto delle misure già decretate dal governo egiziano per ripristinare la calma nella regione e plaude al suo impegno di perseguire i responsabili .
Attende , inoltre , con interesse la relazione preliminare del procuratore generale egiziano , prevista per la prossima settimana .
Stando alle prime indicazioni , i recenti avvenimenti sarebbero fondamentalmente diversi da quelli occorsi nell ' agosto del 1998 , che erano stati scatenati essenzialmente dalla reazione violenta e dall ' incompetenza delle forze dell ' ordine , e non da un loro comportamento fazioso .
Gli episodi recenti , invece , sembrano essere di carattere religioso , benché siano stati originati da un semplice contenzioso di natura commerciale .
Nell ' Alto Egitto , così come in altri luoghi , il sottosviluppo cronico può esacerbare pericolosamente le tensioni religiose , motivo per cui le misure volte a ristabilire l ' armonia tra le varie comunità devono procedere di pari passo con lo sviluppo socioeconomico .
La Commissione , nel quadro della cooperazione con l ' Egitto , tenta innanzi tutto di trovare un equilibrio tra le misure che favoriscono l ' ammodernamento economico e le misure sociali , comprese le misure di lotta alla povertà e di promozione della società civile e dei diritti dell ' uomo .
L ' Alto Egitto è una delle regioni per cui sono state previste misure sociali e di lotta contro la povertà .
Per quanto concerne la Cina , la Commissione condivide le preoccupazioni dei deputati del Parlamento in relazione alla situazione dei diritti dell ' uomo , in particolare nel Tibet .
Tali questioni sono state affrontate al massimo livello in occasione del secondo vertice Unione europea-Cina , che si è svolto a Pechino il 21 dicembre 1999 .
L ' Unione ha inoltre espresso formalmente , il 14 gennaio , al Ministero degli esteri cinese le proprie vive preoccupazioni in merito alla sorte dei dissidenti politici , alla libertà di culto dei membri delle chiese cristiane ed al trattamento riservato ad alcuni seguaci del movimento Falun Gong .
Tali temi , così come le condizioni di detenzione , i campi di lavoro , la libertà di espressione , la libertà di associazione , nonché i diritti delle donne e delle minoranze etniche sono all ' ordine del giorno della prossima sessione del dialogo Unione europea-Cina sui diritti dell ' uomo che si terrà a Lisbona il 25 febbraio prossimo .
E ' al termine e alla luce dei risultati di tale sessione e del dialogo che sarà definita la posizione che l ' Unione adotterà nella prossima riunione della Commissione dei diritti dell ' uomo dell ' ONU .
L ' Unione ritiene che il miglioramento della situazione dei diritti dell ' uomo in Cina nonché i negoziati di adesione di tale paese all ' Organizzazione mondiale del commercio costituiscano due questioni cardinali che vanno trattate in maniera distinta con l ' ausilio di strumenti specifici e nel quadro di un foro specifico .
In linea generale , la Commissione è del parere che l ' apertura economica e la liberalizzazione degli scambi che accelereranno l ' adesione della Cina all ' OMC costituiscano un terreno favorevole , a lungo termine , allo sviluppo dei diritti dell ' uomo , al rafforzamento della società civile ed alla costituzione di uno Stato di diritto in Cina , e presterà un ' attenzione particolare a tali ultimi aspetti nel quadro del dialogo dell ' Organizzazione mondiale del commercio .
La questione del Tibet è già ampiamente trattata tramite canali di comunicazione attualmente esistenti con le autorità cinesi .
Gli ambasciatori della troïka hanno peraltro compiuto nel 1998 una missione di monitoraggio nel Tibet e la Commissione si impegna a procedere nella stessa direzione .
Per quanto concerne il problema dei prigionieri della guerra del Golfo in Iraq , la Commissione , al pari del Parlamento , è preoccupata per la mancanza di cooperazione da parte dell ' Iraq sul tema dei kuwaitiani che risultano dispersi e constata gli effetti inaccettabili di tale situazione sulle famiglie .
La Commissione invita l ' Iraq a rispettare le risoluzioni del Consiglio di sicurezza dell ' ONU in materia , mentre al Comitato internazionale della Croce Rossa , come già evidenziato , è stato affidato il dossier dei kuwaitiani che risultano dispersi , ai sensi delle risoluzioni dell ' ONU .
Tuttavia , malauguratamente l ' Iraq rifiuta di cooperare , perfino per il tramite di tale organismo internazionale .
La Commissione sostiene gli sforzi del Comitato internazionale della Croce Rossa e , poiché essa non intrattiene relazioni contrattuali con l ' Iraq , non esiste un dialogo ufficiale con il governo iracheno .
Vorrei inoltre assicurare che la Commissione si inserisce a pieno titolo nel quadro del regime delle sanzioni imposte dalle Nazioni Unite , che rappresentano una risposta alla drammatica situazione dei diritti dell ' uomo in tale paese .
Tuttavia - e credo che si tratti di un altro punto importante , come alcuni deputati hanno rilevato - , malgrado le violazioni delle risoluzioni del Consiglio di sicurezza dell ' ONU da parte dell ' Iraq , la Commissione continuerà , tramite l ' Ufficio europeo per gli aiuti umanitari d ' urgenza , a fornire aiuti umanitari agli iracheni per alleviare le loro sofferenze .
La Commissione è il principale fornitore di aiuti umanitari all ' Iraq , per un importo pari a 240 milioni di euro dal 1991 e , nel quadro del suo programma per l ' anno 2000 , ECHO ha stanziato dieci milioni di euro a titolo di aiuti umanitari in favore dell ' Iraq .
La Commissione opera dunque una chiara distinzione tra le popolazioni ed i vincoli relativi ai diritti dell ' uomo che sono in essere in Iraq .
La Commissione appoggerà tutte le disposizioni in materia .
Infine , per quanto riguarda le violazioni dei diritti dell ' uomo in Ciad e in Camerun in relazione all ' attuale pianificazione dell ' oleodotto , la Commissione europea segue attentamente la situazione per quanto concerne l ' approfondimento del processo democratico , la difesa dei diritti dell' uomo ed il rafforzamento dello Stato di diritto .
Essa presta inoltre attenzione al progetto di sfruttamento del petrolio previsto nel sud del paese ed al progetto di un oleodotto che attraverserà il Camerun .
La Commissione non è direttamente coinvolta nel finanziamento di tale progetto .
Tuttavia essa ha manifestato a più riprese la propria comprensione in merito al diritto del Ciad di sfruttare la propria unica risorsa , a patto che si prendano le precauzioni necessarie in materia di protezione ambientale e di tutela dei diritti delle popolazioni locali , da un lato , e che i futuri introiti petroliferi siano realmente destinati allo sviluppo del paese , dall ' altro .
Sarà nostra cura comunicare tali timori alla Banca europea per gli investimenti .
Nel Ciad , lo sfruttamento del petrolio potrà rappresentare un importantissimo fattore di sviluppo e di consolidamento dello Stato di diritto se i relativi proventi saranno utilizzati con discernimento .
Ecco il motivo per cui la Commissione europea tenterà di spingere il governo a perseguire il dialogo sulle questioni sollevate dal progetto petrolifero con i principali partner del paese , compresa la Commissione stessa , e a coinvolgere da vicino gli enti locali e le organizzazioni non governative nelle azioni preliminari .
Il fine ultimo è di rafforzare , all ' occorrenza , i progressi già realizzati in relazione ai punti più critici del progetto petrolifero .
La discussione è chiusa .
La votazione si svolgerà oggi , alle 17.30 .
 
Situazione nelle Isole Molucche ( Indonesia ) L' ordine del giorno reca la discussione su sei proposte di risoluzione relative alla situazione nelle Isole Molucche : B5-0034 / 00 , presentata dalla onorevole Maij-Weggen a nome del gruppo PPE-DE , sulle Molucche e l ' Indonesia ; B5-0054 / 00 , presentata dagli onorevoli Schori e Wiersma a nome del gruppo PSE , sulle Molucche ; B5-0059 / 00 , presentata dall ' onorevole Maaten a nome del gruppo ELDR , sulle Molucche ; B5-0071 / 00 , presentata dagli onorevoli Vinci e Brie a nome del gruppo GUE / NGL , sulla situazione nelle Isole Molucche in Indonesia ; B5-0073 / 00 , presentata dall ' onorevole Lagendijk e altri a nome del gruppo V / ALE , sulle Molucche ; B5-0085 / 00 , presentata dalla onorevole Maij-Weggen e altri a nome del gruppo PPE-DE , sulle Molucche in Indonesia .
Signor Presidente , è la terza volta in sei mesi che l ' Assemblea si vede costretta ad attirare l ' attenzione della Commissione sulla situazione nelle Molucche .
Non siamo soddisfatti della reazione estremamente modesta con la quale la Commissione ha risposto finoraalle nostre risoluzioni .
Nelle Molucche le violenze sono scoppiate già lo scorso anno .
Inizialmente la situazione nell ' arcipelago è stata messa in ombra dagli eventi a Timor orientale .
Ciò non attenua , comunque , la gravità di quanto sta accadendo nelle Molucche .
In ottobre abbiamo ricordato le centinaia di vittime cadute nell ' arcipelago .
Nel frattempo , a tre mesi di distanza , si parla di migliaia di morti e di un numero ancora superiore di feriti e profughi .
Evidentemente , le cause delle violenza sono molteplici .
La regione è caratterizzata da una forte arretratezza economica iniziata con il regime di Suharto , che ha anche favorito una politica di migrazione preoccupante .
Il fatto più grave è che ora , proprio come è accaduto a Timor orientale , vi sono provocatori che istigano alla violenza i diversi gruppi della popolazione , mentre l ' esercito , purtroppo , svolge un ruolo dubbio .
Proprio quest ' ultimo elemento è stato confermato da un ' intervista rilasciata ieri sera alla televisione olandese dal Presidente Wahid , il quale ha affermato che in questo conflitto anche l ' esercito ha assunto un atteggiamento riprovevole .
La nostra risoluzione non rivolge espressamente le proprie critiche al nuovo governo in Indonesia .
Il governo indonesiano si adopera al meglio delle proprie possibilità per ripristinare la democrazia e affrontare il problema delle violazioni dei diritti umani .
La responsabilità in Indonesia sembra ricadere in misura maggiore sulle aggressive organizzazioni musulmane e sui provocatori all ' interno dell ' esercito .
Cosa può fare l ' Unione europea ?
Potrebbe , innanzi tutto , inviare un segnale di avvertimento , come ha fatto anche l ' Ambasciatore Holbrooke , per comunicare che non tollererà in alcun modo un eventuale colpo di Stato da parte dell ' esercito indonesiano .
In secondo luogo , potrebbe essere nominata e inviata in Indonesia una commissione d ' inchiesta indipendente , preferibilmente con un mandato delle Nazioni Unite , al fine di accertare quanto è accaduto negli ultimi mesi .
Nel contempo potrebbe essere inviato nella regione un comitato di mediazione con il compito di conciliare le posizioni di musulmani e cristiani .
Il Presidente Wahid ha già avanzato una richiesta in tal senso e ha indicato un nome .
Mi parrebbe opportuno che l ' Unione europea appoggi una simile iniziativa .
Occorre inoltre garantire maggiori aiuti rispetto a quanto si fa già ora .
Infine , sono del parere che l ' embargo sugli armamenti debba essere mantenuto .
Ritengo che ve ne sia motivo , almeno fino a quando l ' esercito continuerà a svolgere un ruolo tanto dubbio .
Vorrei sottolineare che il conflitto e le violenze nelle Molucche durano da ormai troppo tempo .
Nei Paesi Bassi vive una numerosa comunità proveniente da quell ' arcipelago .
Si tratta di una comunità europea e , per questa ragione , l ' Unione non può ignorare i problemi delle Molucche .
Facciamo appello al Consiglio e alla Commissione affinché diano prova di un maggior impegno futuro rispetto a quello attuale .
Signor Presidente , intervengo a nome dell ' onorevole Wiersma .
Signor Presidente , la decisione del Consiglio dei Ministri di revocare l ' embargo sugli armamenti contro l ' Indonesia è miope e prematura .
Nel frattempo l ' Indonesia ha compiuto i primi passi verso lo sviluppo di una società democratica .
Tuttavia , come ha ricordato anche questa settimana l ' Ambasciatore americano alle Nazioni Unite Holbrooke con il monito rivolto all ' esercito indonesiano , il passaggio ad un sistema realmente democratico rimane per il momento un percorso ancora da imboccare .
Il ruolo svolto dall ' esercito indonesiano nei tumulti a Timor orientale non è ancora stato chiarito .
Le tensioni in Indonesia si stanno aggravando .
Giacarta non riesce a controllare la situazione nelle Molucche , come ha ricordato l ' onorevole Maat poco fa .
Sono numerosi i cittadini che non si sentono più al sicuro .
Con la decisione di revocare prematuramente l ' embargo sugli armamenti l ' Europa rischia di divenire complice di un ' escalation della violenza .
Riteniamo , pertanto , che il Consiglio debba riconsiderare la propria decisione .
Rivolgiamo quindi un appello pressante agli Stati membri affinché sospendano le forniture di armi in attesa di una nuova decisione .
Chiediamo alla Commissione e al Consiglio di procedere in quattro direzioni .
Innanzi tutto , l ' Unione europea deve inviare una missione a Giacarta per discutere con il governo Wahid di una soluzione alla crisi .
Secondariamente , l ' Unione europea deve raggiungere un accordo con il governo indonesiano che consenta l ' invio di osservatori indipendenti nelle Molucche .
In terzo luogo , è necessario aumentare gli aiuti umanitari a beneficio di tutti i segmenti della popolazione .
Infine , tramite le Nazioni Unite e le ONG , dovranno essere destinati maggiori aiuti ai profughi e agli sfollati .
Mi si consenta infine di ribadire la nostra delusione , quale delegazione socialdemocratica olandese , per l ' atteggiamento assunto dal nostro Ministro degli esteri , che non sa da quale parte schierarsi in seno a questo dibattito .
Egli si è infatti dichiarato favorevole al mantenimento dell ' embargo per poi ritornare sulla propria posizione dopo una visita a Giacarta .
L ' Unione europea deve agire ora prima che sia troppo tardi .
Rivolgo quindi un appello alla Presidenza portoghese dell ' Unione affinché prenda l ' iniziativa in tal senso .
Signor Presidente , la notizia che lunedì il Consiglio dei Ministri non avrebbe prorogato l' embargo sugli armamenti mi ha profondamente adirato .
So che la Francia , l' Italia , la Spagna e il Belgio avevano chiesto di togliere l' embargo e che la Gran Bretagna , come sempre , aveva assunto una posizione neutrale : e questa sarebbe l' etica della nostra politica estera !
Chiedo al Consiglio dei Ministri dell' UE di riconsiderare la questione .
Nel frattempo , gli Stati membri non devono riprendere il commercio di armi , perché farlo equivarrebbe a trasmettere segnali sbagliati nel momento sbagliato .
Perfino un membro del governo indonesiano ha affermato che si trattava di una decisione sbagliata .
La democrazia è fragile : nelle Isole Molucche c' è il rischio di un colpo di Stato militare , la violenza sta aumentando e adesso veniamo informati che a Lombok dodici chiese sono state bruciate e 5.000 persone sono fuggite .
Ancora una volta è stato denunciato il coinvolgimento dell' esercito .
Chiedo al Consiglio dei Ministri di ripristinare l' embargo sugli armamenti per il bene della stabilità in Indonesia .
Signor Presidente , l ' attuale Stato indonesiano è il prodotto di 350 anni di dominio coloniale olandese .
La popolazione delle Molucche convertita al cristianesimo veniva reclutata nell ' esercito coloniale , che doveva imporre l ' autorità olandese ad altri popoli .
Cinquant ' anni fa numerosissimi abitanti del sud dell ' arcipelago si sono trasferiti nel Paesi Bassi e da allora prosegue l ' emigrazione di massa dei cittadini dell ' affollata isola di Giava verso le altre isole .
Questi movimenti fanno sì che i molucchesi rimasti costituiscano una minoranza nella regione .
Nel 1965 l ' esercito indonesiano è intervenuto con un colpo di Stato che si stima sia costato la vita a un milione di persone .
Neppure le elezioni del 1999 sono riuscite a riportare l ' esercito sotto il controllo di un ' autorità democratica .
Al suo interno operano dei provocatori che aizzano i diversi gruppi della popolazione gli uni contro gli altri .
Lunedì scorso ho chiesto al Consiglio di mantenere l ' embargo sugli armamenti contro l ' Indonesia .
Una simile soluzione consentirebbe alle aziende olandesi e francesi di non violare alcun obbligo contrattuale non eseguendo ordinativi di materiale militare ricevuti in precedenza .
L ' Europa non può sorprendersi del continuo deflagrare di guerre civili in Indonesia quando si rifiuta di ammettere che l ' esercito ha interesse a che i conflitti etnici e religiosi , ereditati dal passato coloniale , siano risolti con le armi .
Signor Presidente , l ' ultima volta che l ' Assemblea ha discusso del caso delle Molucche espressi il mio timore che , pur occupandoci , in quel momento , della situazione nell ' arcipelago , ben presto avremmo dovuto affrontare lo stesso problema relativamente ad altre regioni dell ' Indonesia .
Sia chiaro , non volevo in alcun modo sminuire l ' importanza del dibattito e dei problemi specifici delle Molucche .
La mia voleva essere un ' analisi della questione indonesiana , che va ben al di là del caso delle Molucche e che ha un carattere ampio e strutturale .
Purtroppo , mi è stata data ragione .
Secondo le ultime notizie , a Lombok si verificano le atrocità più terribili , che ci ricordano quelle compiute nelle Molucche e nelle altre regioni dell ' Indonesia in cui sono scoppiati i conflitti .
Inoltre , si preannunciano già nuovi focolai di disordini , per esempio a Sulawesi .
Questo è il risultato delle campagne di odio che sono state orchestrate , fra gli altri , anche dal Presidente dell ' Assemblea legislativa .
Lascia ben sperare , invece , la reazione del Presidente Wahid .
Sono dell ' avviso che il Parlamento europeo dovrebbe appoggiare la sua lotta contro l ' intolleranza e a favore di un islamismo moderato .
Dovremmo appoggiarlo soprattutto nella sua lotta contro larghe sezioni dell ' esercito , quello stesso esercito che non interviene con la necessaria fermezza contro gli agitatori e che si rifiuta perfino di render conto del proprio operato a Timor orientale .
Non posso invece accettare che il sostegno al Presidente Wahid assuma la forma di una ripresa delle forniture di armi .
L ' Unione europea dispone di numerosissimi strumenti con i quali influire sulla situazione in Indonesia .
Gli onorevoli colleghi che mi hanno preceduto lo hanno già ricordato : servono osservatori e aiuti umanitari .
Ma occorre anche mantenere - e mi rivolgo soprattutto agli Stati membri - l ' embargo sugli armamenti .
In Indonesia è necessario contenere il ruolo dell ' esercito , non rafforzarlo tramite nuove forniture militari .
Signor Presidente , signor Commissario , onorevoli colleghi , noto che , con la decisione di non mantenere l' embargo sulla vendita di armi all' Indonesia , questo mese il Consiglio europeo assume una posizione contraria a quella raccomandata dal Parlamento il mese scorso con un ampio consenso .
A dimostrazione che le ragioni che hanno portato a imporre l' embargo non sono cambiate - e che non è cambiata neppure la posizione coerente del Parlamento - basta guardare alla situazione nelle Isole Molucche , ben espressa nel testo della risoluzione comune in esame .
Come ho sostenuto un mese fa , l' attuale governo indonesiano , uscito da libere elezioni , si ispira ai valori della democrazia , tra i quali sottolineo il rispetto dei diritti dell' uomo ; per questo motivo esso merita la stima e la solidarietà della comunità internazionale .
La situazione nelle Isole Molucche , che in Indonesia non rappresentano un caso isolato , è dovuta in particolare alla politica di migrazione interna promossa dalla dittatura militare di Suharto , alla quale si aggiunge l' azione delle forze armate indonesiane , che ripropongono quanto di peggio accaduto a Timor orientale , come se nulla fosse mutato .
Pertanto , se si vuole esprimere solidarietà , occorre farlo con una certa prudenza e cautela .
Mi dichiaro dunque a favore dell' intensificazione della cooperazione internazionale , che si deve tradurre segnatamente nell ' invio di aiuti umanitari all' Indonesia e nel sostegno al suo sviluppo , al fine di dimostrare il nostro apprezzamento per il carattere democratico dell' attuale governo indonesiano e per contribuire ad aumentarne la capacità di consolidamento .
Sono invece contrario alla vendita di armi destinate alle forze armate , che ancora non hanno compreso la loro posizione in uno Stato di diritto , cioè alle dipendenze del governo .
Viste le circostanze , un segnale forte è quello di mantenere l' embargo sulle vendite di armi all' Indonesia .
Signor Presidente , sarebbe disastroso se i militari tornassero al potere in Indonesia .
Per questa ragione l ' Europa deve appoggiare il Presidente Wahid nei suoi tentativi di riportare la pace nelle Molucche .
Fino a oggi , questo sostegno dell ' Unione europea è mancato .
Dobbiamo garantire maggiori aiuti umanitari e aiutare l ' Indonesia ad avviare un dialogo fra musulmani e cristiani .
Potrebbe essere utile inviare una missione europea in loco , per esempio sotto la guida dell ' ex Primo ministro olandese Lubbers .
Il gruppo ELDR deplora la decisione di non mantenere l ' embargo sugli armamenti .
Nella regione esistono ancora focolai di tensione e vengono commesse violazioni dei diritti umani .
Il Consiglio " affari generali " non rispetta , quindi , i criteri europei previsti per l ' introduzione di un embargo sugli armamenti .
La decisione dell ' Unione europea fa il gioco dei militari ed è proprio quanto dobbiamo evitare .
Signor Presidente , signor Commissario , onorevoli colleghi , dopo l ' Egitto , la Turchia , il Medio Oriente in generale , oggi le pressioni , le estorsioni , gli omicidi nei confronti dei cristiani si estendono all ' Asia .
E ' giunta l ' ora di esprimere con forza la nostra opposizione al verificarsi di tali drammi .
Il messaggio delle religioni del Libro è peraltro chiaro , semplice e positivo .
E ' inconcepibile che esso sia distorto per giustificare simili orrori .
L ' islamismo , con pressioni lente e regolari , ha già spinto all ' esilio la maggior parte dei cristiani d ' Oriente .
Cosa facciamo concretamente per sostenerli ?
Una costellazione di associazioni in Francia ed in Europa cerca di venire in loro aiuto affinché l ' esilio non costituisca l ' unica soluzione che rimanga loro .
Rivolgo ad essi oggi un caloroso saluto .
Che impoverimento e che perdita per tali paesi !
I cristiani colà presenti da ben prima dell ' espansione dell ' Islam costituiscono anche le loro radici culturali .
Nelle Isole Molucche la situazione è indubbiamente differente , poiché il governo indonesiano tenta , invano , di controllare la situazione e non è palesemente in grado di imporsi alle proprie forze armate - da qui l ' imperativo di non revocare l ' embargo sulle armi .
Si teme che , ancora una volta , i cristiani fungano , a prezzo della loro vita , da capro espiatorio di crisi che non li vedono direttamente coinvolti .
La crisi dello Stato indonesiano ha radici profonde , che sono economiche , sociali e politiche nonché religiose .
E ' pertanto con molto vigore , onorevoli colleghi , che il gruppo UEN esprime il proprio orrore di fronte a quanto avviene nelle Isole Molucche - così come lo ha fatto a seguito di quanto si è verificato a Timor orientale - e la propria preoccupazione in merito alla sorte riservata ai cristiani in Medio Oriente ed ora in Asia .
Signor Presidente , il Presidente Wahid continua a negare che il conflitto nelle Molucche abbia ormai assunto le dimensioni di una crisi .
Secondo il Presidente , la violenza religiosa nell ' arcipelago è provocata da una minoranza brutale , le cosiddette dark forces , che continua a riaccendere il conflitto .
Tuttavia , le immagini e le informazioni che ci sono pervenute di recente puntano in un ' altra direzione .
La gravità della situazione emerge dalle numerose chiese e moschee incendiate e dai ripetuti appelli a una guerra santa , la jihad .
E ' inoltre estremamente preoccupante il dilagare delle violenze a Lombok e Sulawesi , mentre già da un anno proseguono gli spargimenti di sangue nelle Molucche .
Si è naturalmente tentati di individuare i responsabili diretti di questo conflitto .
La stampa indonesiana lo sta già facendo .
Ci chiediamo , però , se tali tentativi contribuiscano realmente a risolvere le ostilità .
L ' impressione è che , in questo momento , i mezzi di informazione stiano soltanto incoraggiando la violenza .
Non di rado l ' informazione è causa di nuovi attacchi .
Oltre alla stampa , anche l ' esercito svolge un ruolo dubbio .
Ad accusarlo sono sia i musulmani sia i cristiani .
Il Presidente Wahid sta cercando di ristabilire il controllo sui militari , ma i suoi sforzi non hanno ancora avuto pieno successo .
Non ci pare pertanto opportuno revocare l ' embargo sugli armamenti contro l ' Indonesia .
La risoluzione congiunta rivolge un appello al Consiglio , alla Commissione e al Parlamento affinché contribuiscano alla soluzione dei conflitti in Indonesia tramite le loro diverse delegazioni .
Non possiamo certo fare irruzione nel paese e imporre determinate soluzioni .
All ' interno della società indonesiana saranno le minoranze etniche e religiose , insieme con tutti gli altri esponenti della società , a farsi carico della costruzione di una società civile .
Gli aiuti umanitari dovranno giungere al più presto .
Signor Presidente , la Commissione condivide il parere espresso dal Parlamento nella proposta di risoluzione sia per quanto concerne il fermo impegno del governo indonesiano a promuovere la democrazia ed il rispetto dei diritti dell' uomo , sia riguardo alla necessità di sostenere il governo indonesiano nei suoi sforzi per limitare la violenza e ristabilire il rispetto dei diritti dell' uomo nella provincia delle Molucche .
In relazione al dialogo pacifico , visto come uno strumento per ristabilire la pace tra la comunità musulmana e quella cristiana , la Commissione è convinta che l ' attuale situazione - che è veramente preoccupante - esiga uno sforzo da parte della comunità internazionale .
Ed è in tale ottica che si deve sostenere il governo indonesiano ed evitare qualsiasi reazione di natura punitiva .
L ' ultima dichiarazione della Presidenza , fatta in data 17 gennaio , riflette proprio tale atteggiamento e , a nome del Commissario Patten , posso assicurarvi che la Commissione sottoscrive le idee ivi espresse .
Ciononostante , il Consiglio " affari generali " , previsto per lunedì 24 gennaio , offrirà l ' opportunità di esaminare la richiesta del Parlamento .
Inoltre , l ' imminente visita del Presidente indonesiano a Bruxelles e in altre capitali europee fornirà l ' occasione per assicurare a lui ed al suo governo la volontà di acconsentire a tutti gli sforzi necessari al fine di regolare pacificamente la questione .
In relazione agli aiuti umanitari , ECHO e Commissione sono entrambi disposti a intensificarli .
La discussione è chiusa .
La votazione si svolgerà alle 17.30 .
 
Venezuela L' ordine del giorno reca la discussione sulle sei proposte di risoluzione seguenti : B5-0047 / 00 , presentata dagli onorevoli Muscardini e Ribeiro e Castro a nome del gruppo UEN , sul Venezuela ; B5-0055 / 00 , presentata dall ' onorevole Medina Ortega a nome del gruppo PSE , sulle inondazioni catastrofiche nel Venezuela ; B5-0060 / 00 , presentata dagli onorevoli Sánchez García e Di Pietro a nome del gruppo ELDR , sulle inondazioni catastrofiche nel Venezuela ; B5-0072 / 00 , presentata dall ' onorevole Wurtz e altri a nome del gruppo GUE / NGL , sulle inondazioni nel Venezuela ; B5-0076 / 00 , presentata dagli onorevoli Knörr Borràs e Lipietz a nome del gruppo Verts / ALE , sulle inondazioni catastrofiche nel Venezuela ; B5-0086 / 00 , presentata dagli onorevoli Marques e Salafranca Sánchez-Neyra a nome del gruppo PPE , sulla catastrofe nel Venezuela .
Signor Presidente , seguendo la discussione su problemi d ' attualità in questo Parlamento , si ha l ' impressione che la storia dell ' Europa si stia ripiegando su di noi .
Nel dibattito precedente sulle Molucche abbiamo sentito spesso parlare neerlandese ; adesso che si discute del Venezuela , immagino che il Commissario avrà modo di ascoltare molti discorsi in spagnolo .
E ' come se la storia dell ' Europa tornasse su di noi .
Gli europei , che con i loro viaggi avevano occupato il mondo , ora in qualche modo subiscono l ' influenza di quanto accade fuori dell ' Europa .
Di conseguenza , quando noi parliamo , anche se qualcuno - soprattutto il signor Commissario - potrebbe pensare di trovarsi di fronte ad una litania di lamentele , in realtà non facciamo altro che esprimere l ' opinione degli elettori .
Nella fattispecie , nel mio paese , la Spagna , e nella regione da cui provengo , le Isole Canarie , la tragedia del Venezuela è stata avvertita come se avesse colpito anche noi .
Mi dispiace che attualmente il signor Busquin , che è un gran Commissario e un gran politico , in grado di conoscere i problemi , non sia il Commissario responsabile dell ' argomento in discussione ; probabilmente ha già la risposta scritta e quanto io dirò non influirà sulla sua risposta , perché sono sicuro che non potrebbe fare altrimenti .
Spero comunque che almeno legga la proposta di risoluzione e rifletta su alcuni dei temi che suscitano la nostra preoccupazione .
La catastrofe del Venezuela ha avuto proporzioni enormi .
Parliamo di 50.000 dispersi ( praticamente 50.000 morti ) , della scomparsa di uno Stato - quello di Vargas - in cui si trovano l ' aeroporto di Maiquetía e il porto di La Guaira , vale a dire l ' ingresso , la hall , del Venezuela .
Occorre ricostruire questo Stato e farlo in modo tale che una catastrofe simile non abbia più a ripetersi .
L ' origine della tragedia non è infatti da ricercarsi in una semplice negligenza delle autorità .
E ' venuta giù tutta una cresta , quella del Parco nazionale di Avila ; di ciò bisognerà tener conto nella fase di ricostruzione .
Spero che la Commissione prenda in considerazione le riflessioni del Parlamento e studi la possibilità di convocare una Conferenza dei donatori , insieme con altre organizzazioni ed altri Stati , al fine di poter tutti aiutare il governo venezuelano a ricostruire una parte molto importante del paese .
Signor Presidente , signor Commissario , onorevoli colleghi , per chi come me vive nelle Isole Canarie , una regione ultraperiferica dell ' Unione europea , tutto ciò che succede in Venezuela ci interessa da vicino ; infatti , in quella repubblica dovettero emigrare così tanti canari verso la metà del secolo passato che il Venezuela è considerato un po ' come la nostra ottava isola .
Rimaniamo quindi attoniti di fronte alla catastrofe che ha colpito gli Stati di Vargas e Miranda , a metà del dicembre scorso , a seguito di piogge torrenziali , valanghe e inondazioni che hanno interessato il litorale venezuelano in prossimità del Parco nazionale dell ' Avila , in cui ho avuto occasione di svolgere attività professionale .
Numerosissime sono state sia le vittime sia le persone che hanno subito danni ; le perdite materiali ammontano a miliardi di euro .
Di fronte alle proporzioni della tragedia , tutti in Europa e in America abbiamo reagito con aiuti umanitari e sostegno economico in uno slancio di solidarietà esemplare ; c ' è stata infatti una risposta internazionale rapida a tutti i livelli , compresi la Commissione europea , alcuni Stati membri e alcune comunità spagnole , che hanno legami familiari con il Venezuela .
Superata la fase iniziale , pur incombendo altre minacce naturali manifestatesi in questi ultimi giorni , ora più che mai occorre ripristinare e ricostruire le case , gli impianti e le infrastrutture colpite , oltre che provvedere ai necessari interventi di carattere idrologico ; ma bisogna anche appoggiare moralmente ed economicamente le vittime di questa calamità naturale , che rappresenta una delle sciagure più gravi nella storia recente dell ' America Latina e in particolare del Venezuela .
Per questi motivi , abbiamo tutti presentato una proposta di risoluzione volta , tra l ' altro. ad ottenere soprattutto dall ' Unione europea un piano di cooperazione tecnica e finanziaria , in collaborazione con gli Stati membri e altre istituzioni , che permetta di mitigare e di compensare gli effetti di questo disastro naturale .
Vi posso garantire che in quest ' occasione la catastrofe del Venezuela si è veramente trasformata in una questione " di attualità , urgente e di notevole rilevanza " .
Signor Presidente , è triste che periodicamente si debba parlare delle varie calamità che colpiscono certe regioni del mondo con maggior durezza rispetto ad altre , o di paesi che , afflitti da una maggiore povertà e da infrastrutture più deboli , si trovano a pagare un prezzo ancor più pesante .
E ' questo il caso della popolazione venezuelana , con il suo fardello di vittime mortali - come in occasione dell ' uragano Mitch .
Siamo qui ovviamente a chiedere alle Istituzioni europee di concedere aiuti economici ( già stanziati , vista la proposta di erogare 3.500.000 euro per le spese immediate ) , ma chiediamo anche che esse collaborino in altro modo con il governo e con i cittadini venezuelani .
Durante questa settimana abbiamo parlato di una catastrofe avvenuta in Europa e si è sottolineato che il cambiamento climatico potrebbe non essere estraneo - come sostengono molti esperti - al proliferare ininterrotto di calamità cosiddette " naturali " .
Si può ritenere che la mano dell ' uomo abbia a che fare con tutto ciò .
Nel caso del Venezuela - dove siamo stati in occasione della Conferenza tra il Parlamento europeo e il Parlamento latino-americano - sono sotto gli occhi di tutti l ' urbanizzazione selvaggia e gli attacchi all ' ambiente , che probabilmente aggravano queste situazioni .
Occorre pertanto , signor Presidente , far fronte alle necessità urgenti di ricostruzione di tutte le infrastrutture .
Le Istituzioni europee , gli Stati membri e alcune organizzazioni non governative devono collaborare con altri paesi al fine di mitigare per quanto possibile gli effetti di questa catastrofe , che tanti danni irreversibili ha provocato .
Signor Presidente , non intendo ripetere quanto è stato detto da coloro che mi hanno preceduto .
Anch ' io provengo da un territorio , le Regioni basche , dove vi è un grande senso di solidarietà con il Venezuela , che ha accolto gli emigrati di tutta la Spagna , in generale , e delle Regioni basche , in particolare .
Nei lunghi anni della dittatura di Franco questo paese ha offerto un inestimabile aiuto , sia materiale che morale .
Inoltre , come se non bastasse , si è saputo in questi giorni che vi è stato un terremoto del sesto grado della scala Richter e anche un maremoto .
Il sentimento di dolore e di solidarietà è condiviso da noi tutti , ma vorrei soffermarmi su alcuni aspetti che superano gli aiuti materiali a breve termine e la risoluzione stessa .
Occorre esaminare il modello di sviluppo , quello del Venezuela e anche quello di altri paesi , considerando gli aspetti che si rivelano incompatibili con la conservazione e il rispetto dell ' ambiente .
Bisogna destinare aiuti anche allo studio di tali aspetti e all ' impatto negativo che determinati settori industriali esercitano attualmente sull ' equilibrio ambientale , e non solo in Venezuela .
E ' necessario convocare una Conferenza Unione europea-America latina per promuovere un ' inversione di tendenza per quanto riguarda la dipendenza dalle risorse energetiche e la loro esportazione , nonché l ' incontrollato sfruttamento di tali risorse .
Occorre fare tutto il necessario per prevenire simili catastrofi .
Bisogna , pertanto , considerare attentamente tutti questi punti e anche , ovviamente , quelli contenuti nella risoluzione .
Colgo , infine , l ' occasione per richiamare la vostra attenzione sulle denunce di violazioni dei diritti umani in Venezuela , compiute col pretesto di agire contro il saccheggio delle zone interessate .
Neanche di fronte a questi fatti possiamo restare indifferenti .
La solidarietà con il popolo venezuelano non deve farci dimenticare che occorre essere vigili con individui come il Presidente Chávez , un presidente populista che ha dato allarmanti segni di intolleranza e di minaccia verso molti settori , perfino verso i mezzi di comunicazione , sebbene vi siano mandatari europei disposti a sostenerlo .
Signor Presidente , il Venezuela rappresenta per oltre 300.000 miei compatrioti la terra dove sono andati alla ricerca di opportunità di una vita migliore .
Il Venezuela li ha accolti a braccia aperte .
Lo stesso è accaduto a centinaia di migliaia di altri emigranti europei .
Sottolineo poi che più del 70 percento dei portoghesi immigrati in Venezuela proviene dalla mia regione , l' isola di Madeira .
Questa grande vicinanza ha fatto sì che seguissimo la catastrofe con grande tristezza ed emozione e che provassimo un profondo senso di solidarietà .
Pertanto è stato gratificante sentire che la Commissione ha annunciato l' offerta di aiuti umanitari .
Nel frattempo , le dimensioni assunte dalla tragedia hanno dimostrato l' insufficienza di tali aiuti .
Il Venezuela deve far fronte alla maggiore catastrofe naturale abbattutasi sull' America latina nel XX secolo .
Almeno 15 mila persone hanno perso la vita , centinaia di migliaia sono rimaste senza tetto .
I danni stimati si aggirano sui 10-20 miliardi di dollari e sono andati perduti 230 mila posti di lavoro .
Dinanzi a questo quadro impressionante e tragico , l' Unione europea deve intensificare considerevolmente gli atti di solidarietà nei confronti del Venezuela .
E ' a tale fine che ho presentato in Parlamento una proposta di risoluzione .
Abbiamo domandato che il Parlamento , organo rappresentativo dei popoli d' Europa , esprima il suo cordoglio e la sua solidarietà .
Inoltre abbiamo chiesto che il Parlamento esorti la Commissione a potenziare gli aiuti umanitari allo scopo di far fronte alle innumerevoli necessità nel campo dell' assistenza medica , dell' approvvigionamento idrico , dell' igiene pubblica , delle forniture alimentari , eccetera .
Abbiamo poi proposto alla Commissione di elaborare un piano d' azione a medio termine per la ricostruzione delle infrastrutture e delle abitazioni , dato che per il recupero dell' area colpita ci vorranno più di sette anni .
Detto piano deve privilegiare e stimolare la ripresa delle attività economiche attraverso incentivi finanziari , finanziamenti agevolati e assistenza specialistica .
Abbiamo infine invitato la Commissione a mobilitare , per quanto possibile , le risorse necessarie per realizzare le azioni sopra indicate .
Le buone intenzioni non bastano !
Signor Presidente , questo era il minimo che potevamo fare per le popolazioni vittime delle inondazioni .
Signor Presidente , l ' Unione europea commetterebbe un grave errore se sottovalutasse le proporzioni della tragedia vissuta dal Venezuela .
Come è stato ricordato , in questa tragedia hanno perso la vita migliaia di persone .
E ' doveroso esprimere la nostra solidarietà , ma è altrettanto importante e urgente passare dalle parole ai fatti .
La risposta comunitaria deve prevedere un vasto piano di ricostruzione e di riassetto del paese che tocchi vari aspetti : il rafforzamento degli aiuti umanitari e degli aiuti di emergenza e la creazione di linee di credito per il riassetto e la ricostruzione , con carattere addizionale .
E quando parlo di carattere addizionale , mi riferisco al fatto che il Consiglio dei Ministri approverà lunedì prossimo , sulla base di un accordo a cui sono giunti gli ambasciatori nel COREPER , una dichiarazione in cui si afferma che verrà compiuto uno sforzo in funzione delle disponibilità esistenti .
E ' impossibile finanziarie tali priorità con le risorse stanziate in occasione dell ' uragano Mitch .
Il Parlamento sta richiedendo - anche come braccio dell ' autorità di bilancio - che la Commissione avanzi un ' ambiziosa proposta per rispondere alla situazione creatasi .
Sarebbe , inoltre , interessante che la Commissione esaminasse le possibilità offerte dall ' applicazione di misure commerciali all ' interno dello schema previsto dal sistema comunitario di preferenze generalizzate , nonché dall ' ampliamento e dall ' estensione di crediti da parte della Banca europea per gli investimenti .
Anche l ' Unione europea dovrebbe appoggiare la Conferenza internazionale dei paesi donatori , quale prova della sua solidarietà e della sua compartecipazione e come risposta alle attese di un popolo che in questo momento sta soffrendo , un popolo amico dell ' Unione europea : il popolo del Venezuela .
Signor Presidente , se si rapportano i danni sofferti dal Venezuela al territorio della Repubblica federale di Germania , sarebbe come se da noi fosse stata distrutta tutta la regione costiera e fossero morte 200.000 persone .
Attraverso tale paragone ci si può rendere conto della immane dimensione di questa tragedia per un paese come il Venezuela .
Non credo che possa suonare macabro se dico che la cosa migliore che può succedere in questo momento al Venezuela è l' aumento dei prezzi del petrolio , che permetterà a quel paese di finanziare la ricostruzione quanto più possibile di tasca propria .
Una simile eventualità sarebbe senz' altro spiacevole per noi , perché comporterebbe un aumento dei costi , ma sarebbe indubbiamente un vantaggio per il Venezuela .
In questo senso il Venezuela , pur con tutti i danni subiti , è in una situazione migliore di quella in cui si trovava il Centroamerica dopo l' uragano Mitch .
Tuttavia si tratta di una magra consolazione , a fronte delle immani devastazioni .
E ' quindi opportuna la richiesta di organizzare una Conferenza internazionale dei donatori , con l' attiva partecipazione della Commissione .
Del resto mi aspetto , come pure gli onorevoli colleghi , che la Commissione ci presenti al più presto un piano di assistenza concordato con il governo venezuelano .
I venezuelani hanno certamente tutta la nostra simpatia .
Ma hanno anche bisogno di denaro , di fantasia e di collaborazione per la loro ricostruzione .
Consentitemi infatti di aggiungere che la globalizzazione non è solo commercio , ma anche solidarietà .
Davanti ad una catastrofe talmente tremenda , è anche necessario interrogarsi sulle cause che l' hanno provocata .
Io temo che ci dovremo occupare sempre di più di catastrofi naturali , delle quali gli esseri umani sono in parte responsabili .
E ' vero che l' uomo è impotente davanti ai cambiamenti climatici naturali , ma i gas che provocano l' effetto serra vi contribuiscono .
E proprio in questo consiste il problema .
Purtroppo l' Europa non rispetta gli impegni assunti a Kyoto .
Io spero che questa catastrofe , e purtroppo anche altre , ci spingano ad una riflessione ed alla adozione di misure , in modo che nei dibattiti sui problemi di attualità non ci tocchi sempre parlare di catastrofi ma si possa discutere anche di ciò che possiamo fare per prevenirle e per evitare che esse colpiscano in modo così violento .
Le catastrofi sono eventi naturali , ma l' uomo almeno non dovrebbe esserne responsabile .
Signor Presidente , la Commissione condivide le preoccupazioni espresse dai deputati del Parlamento europeo sulla situazione catastrofica in Venezuela .
Sarà mia cura comunicare al Commissario Nielsen le vostre osservazioni .
Tenuto conto dell ' entità del disastro , la Commissione ha reagito immediatamente adottando dal 23 e dal 30 dicembre 1999 alcune decisioni tempestivamente attuate in merito alla concessione di aiuti umanitari per un importo pari a 3,2 milioni di euro .
Tuttavia , vista l ' immediata necessità di effettuare una valutazione dei bisogni , un esperto dell ' Ufficio europeo per gli aiuti umanitari si è recato in Venezuela il 22 dicembre , e un corrispondente permanente di ECHO arriverà sul posto nei prossimi giorni per coordinare gli aiuti umanitari e per garantire l ' attuazione dei programmi .
Considerando l ' alto rischio di epidemie , ad esempio di colera e di lebbra , confermato dal Ministero della sanità del Venezuela , la Commissione sta preparando una terza decisione , relativa a 2 milioni di euro , per ristabilire un sistema di acqua potabile ed una sorveglianza epidemiologica .
Condivido il parere dell ' onorevole Linkohr in merito all ' opportunità , in futuro , di una riflessione generale sulle catastrofi , ed alcuni studi vanno già in tal senso .
Non solo la Commissione bensì , naturalmente , anche la comunità internazionale ha risposto con rapidità e generosità all ' appello lanciato dal governo .
Secondo l ' Ufficio di coordinamento degli aiuti umanitari dell ' ONU , l ' importo totale degli aiuti si aggira oggi intorno ai 24 milioni di dollari , di cui circa 10 milioni provengono dall ' Unione europea .
In risposta alla volontà del Parlamento , la Commissione sta predisponendo tuttavia anche una missione peritale per valutare la situazione nel Venezuela e per individuare azioni specifiche .
In funzione dei risultati di tale perizia , essa delibererà un piano di ricostruzione a medio termine .
La Commissione sarà particolarmente attenta alle questioni legate all ' ambiente nell ' attuazione delle opere di risanamento .
Allo stadio attuale , la Commissione non è in grado di indicare l ' importo degli aiuti .
Questo sarà determinato in funzione dei risultati della missione peritale e della consultazione con gli altri donatori .
La Commissione collaborerà strettamente con gli altri donatori per incoraggiare il coordinamento degli sforzi della comunità internazionale e la definizione delle priorità d ' azione .
E ' pertanto essenziale che si metta in piedi quanto più rapidamente possibile un sistema di coordinamento degli aiuti internazionali .
La discussione è chiusa .
La votazione si svolgerà alle 17.30 .
( La seduta è sospesa fino alle 17.30 ) ( La seduta è nuovamente sospesa dalle 17.30 alle 18.00 ) PRESIDENZA DELL' ON .
PROVAN Vicepresidente Signor Presidente , vorrei che fosse messa a verbale la mia protesta per il ritardo della votazione , prevista per le 17.30 , senza che ne sia stata data alcuna spiegazione .
Si tratta di un ' assoluta mancanza di rispetto nei confronti dell ' Assemblea e di noi colleghi presenti all ' ora stabilita .
Accetterei una giustificazione solo per cause di forza maggiore , ad esempio per infarto del miocardio della Presidente o del Presidente .
Altrimenti , mi sembra una mancanza di rispetto ingiustificabile nei riguardi dei colleghi parlamentari .
( Vivi applausi ) Onorevole Martínez , comprendo benissimo la sua posizione .
In questo momento posso soltanto dirle che la questione sarà sottoposta alla Conferenza dei presidenti ( del resto sono stati proprio loro a chiedere il rinvio ) .
In linea di massima spetta alla Plenaria stabilire l' ordine del giorno , ma per qualche motivo la Conferenza dei presidenti - che è ancora in seduta - ha deciso di rinviare la sessione di un' altra mezz' ora .
Mi adopererò personalmente affinché le sue osservazioni vengano riferite nei termini più energici .
Spero che i miei chiarimenti siano soddisfacenti per tutti .
Non intendo aprire ora un dibattito su questo tema : quel che è stato è stato , e adesso cerchiamo di procedere senza indugi con la votazione .
Vi garantisco che problemi come questo meritano una discussione adeguata e un' adeguata decisione del Parlamento , e non solo una decisione estemporanea per modificare l' ordine del giorno .
Passiamo adesso alla votazione su problemi di attualità , urgenti e di notevole rilevanza .
Durante la votazione sulla Cecenia Signor Presidente , si tratta della risoluzione sulla Cecenia .
Volevo solo dirle che nella versione in lingua tedesca al punto 4 si parla di " milizie cecene " , mentre nell' originale in inglese si trovava " fighter " .
Il significato di " fighter " è " combattenti " .
La prego di far correggere il termine in tutte le versioni linguistiche , poiché vi è una grande differenza tra " fighter " e " milizie " .
Chiedo quindi che sia verificata la concordanza delle versioni linguistiche riguardo al punto 4 .
Lei ha perfettamente ragione , onorevole Posselt .
Il testo verrà modificato di conseguenza .
Prima della votazione sull' Egitto Signor Presidente , chiedo scusa , ma debbo intervenire di nuovo in merito allo stesso problema .
Nel testo originale in inglese , sulla base del quale noi abbiamo lavorato , si trovano i termini " sectarian clashes " , o qualcosa del genere .
In tutti i casi il problema riguarda il temine " sectarian " .
Nella versione in lingua tedesca il testo recita : " dispute tra sette musulmane e copte " .
Questo testo non ha nessun senso , ed io chiedo che venga corretto , facendolo corrispondere alla versione in lingua inglese .
Anche in questo caso faremo in modo che il testo sia tradotto correttamente in tedesco .
Dopo la votazione sulle Isole Molucche ( Indonesia ) Signor Presidente , il signor Commissario qui presente ha affermato che il problema dell' embargo sulle armi all' Indonesia potrebbe essere analizzato dal Consiglio " affari generali " il giorno 24 , ossia lunedì prossimo .
Pertanto chiedo una particolare solidarietà da parte dell' Ufficio di Presidenza e grande attenzione affinché la risoluzione appena approvata sia immediatamente inviata al Consiglio .
La segreteria se ne deve occupare con grande rapidità .
Penso che i Ministri leggano i quotidiani , ma è importante , visto che si tratta della seconda volta che il Parlamento europeo si pronuncia a favore del mantenimento dell' embargo , che la risoluzione appena adottata venga subito portata a conoscenza del Consiglio .
Sarà fatto .
Signor Presidente , un richiamo al Regolamento .
Questa mattina sono state presentate due mozioni di procedura , una dal mio collega onorevole Hudghton e l' altra da me .
In entrambe le mozioni si chiedeva - cosa che ci sembrava importante - una votazione per appello nominale .
Finora il verbale a stampa delle votazioni per appello nominale riporta l' appello della prima ma non quello della seconda votazione , riguardante la ricevibilità .
Gli onorevoli colleghi ricorderanno che si è trattato di una votazione per appello nominale , e che la votazione si è svolta utilizzando il sistema elettronico .
Possiamo avere conferma del fatto che il verbale dell' appello nominale sarà disponibile prima di domattina ?
Provvederemo senz' altro , onorevole MacCormick ; lei non scordi di portarlo a casa con sé ..
 
Mercato interno e tutela giuridica dei consumatori L' ordine del giorno reca la discussione sull' interrogazione orale ( B5-0039 / 99 ) , presentata alla Commissione dalla onorevole Palacio Vallelersundi a nome della commissione giuridica e per il mercato interno , sulla strategia equilibrata per il mercato interno e la tutela giuridica dei consumatori .
Signor Presidente , il tempo di cui dispongo , che è molto , mi permetterà , signor Presidente e signor Commissario , di tentare la didattica dell ' esempio .
C ' era una volta , prima dell ' avvento del Trattato di Amsterdam , un Consiglio che discuteva sulla modifica della Convenzione di Bruxelles e di Lugano .
Per coloro che non conoscono i segreti di tali questioni tecniche , si tratta di un problema di giurisdizione riguardante , in pratica , l ' individuazione del giudice cui vanno presentate le denunce in caso di controversie transnazionali .
Il Consiglio , all ' unanimità e nel quadro della cooperazione intergovernativa , che è molto poco comunitaria e assai vicina al diritto internazionale pubblico , era giunto a un accordo di massima .
Ma ecco che entrò in vigore il Trattato di Amsterdam , che , ai sensi dell ' articolo 65 , imponeva di comunitarizzare la modifica della Convenzione di Bruxelles e di Lugano e di fare di questa nuova Convenzione un atto comunitario , cioè un regolamento .
Entrò allora in scena la Commissione che , con grande sollecitudine ma anche per cogliere presto un primo frutto del nuovo Trattato di Amsterdam , decise che la comunitarizzazione di un atto consisteva semplicemente nel cambiarne il titolo : dove si dice atto , si dica regolamento .
Tutto qui .
Così la Commissione , senza nessuna consultazione preliminare , senza nessuna consultazione tra le varie Direzioni generali , lanciò un progetto di regolamento su tali questioni di giurisdizione .
Oggi , in Parlamento , viene presentata la relazione - ancora una volta un semplice parere , dato che il Parlamento ha ancora poteri limitati in questo ambito - elaborata dalla onorevole Wallis , che mi auguro affronti la questione .
Da tutto ciò , e qui concludo il mio racconto , dobbiamo trarre alcune conclusioni .
In primo luogo , l ' assenza di coordinamento nel Consiglio .
Perché il Consiglio non è il Consiglio , è il Consiglio " giustizia " , ossia , per così dire , in una " formazione " di esperti , di professori di diritto internazionale privato , di coloro che hanno negoziato questi trattati internazionali che , in fin dei conti , trattano tale materia specifica .
Questo Consiglio non si era consultato neppure col Consiglio " mercato interno " né con quello " affari generali " .
Ma si constata - fatto ancora più importante per il futuro - anche una mancanza di coordinamento da parte della Commissione .
E ' vero che quest ' ultima attraversava momenti molto difficili , trattandosi di una Commissione dimissionaria ; tuttavia vi era mancanza di coordinamento perché , signor Presidente , l ' audizione su tale questione ha avuto luogo dopo la pubblicazione della proposta di regolamento , contro i più elementari criteri di efficacia e persino di rispetto verso i cittadini e verso questa Assemblea , per non parlare di altri aspetti .
Ritengo , inoltre , che in questo caso si evidenzi quanto sia difficile o compromessa la situazione , o la sfida - come preferisce , signor Presidente - di fronte a cui ci troviamo : criteri di mercato interno , criteri di diritto internazionale privato .
Comunitarizzare un atto , cosa che si ripeterà in molte occasioni , significa semplicemente mettere la parola regolamento al posto di convenzione ?
Secondo la commissione giuridica e per il mercato interno , questo è un modo di procedere inammissibile , e spero che il Parlamento sia della stessa opinione .
Comunitarizzare un atto significa , prima di tutto e soprattutto , fare uno screening di ciascuna delle sue proposte normative secondo i principi che reggono il mercato interno .
In particolare , il principio di riconoscimento reciproco e il principio del controllo nello Stato di origine .
Comunitarizzare significa , in realtà , rispettare il mercato interno .
Ciò è molto importante perché , in questi momenti , completare il mercato interno significa affrontare un territorio di frontiera che sfugge alle norme vigenti e che , essendo ancorato al diritto processuale e , naturalmente , a molti ambiti del diritto internazionale privato , manca di definizione chiara .
Pertanto , se perdiamo i criteri che informano il mercato interno , togliamo indirettamente significato proprio a quest ' ultimo e ci muoviamo verso una situazione estremamente pericolosa .
A ciò si aggiunge un altro pericolo .
In questa situazione di rivoluzione digitale , vi è una certa tendenza a dire : " Siamo globali , il mercato interno è diventato piccolo , applichiamo regole a livello mondiale , a cosa serve il mercato interno ?
Facciamo a meno del mercato interno " .
Ora , ricordiamoci che l ' integrazione europea si è realizzata proprio grazie al mercato interno e che , inoltre , un trattato ci vincola al rispetto dei principi che sostengono e che informano tale realtà .
E adesso , dove sono i consumatori ? , mi chiederà lei .
Dall ' esempio che ho fatto , risulta che si intende proteggere i consumatori offrendo loro la possibilità di rivolgersi al giudice della porta accanto , al giudice del luogo in cui si trova il loro domicilio .
E ' forse questo proteggere i consumatori ?
Assolutamente no .
La prova è che i consumatori non sporgono denuncia quando comprano un piccolo apparecchio , quando comprano una cosa al negozio accanto .
Perché ?
Perché costa molto e perché richiede molto tempo .
Ciò significa che se vogliamo proteggere i consumatori occorre stabilire delle misure .
Per esempio , le due misure che sta lanciando la Commissione , quella della small claims procedure o quella della soluzione stragiudiziale delle controversie dei consumatori .
Questo significa proteggere i consumatori : procedure rapide , economiche ed efficaci .
Inoltre , Signor Presidente , proteggere i consumatori significa anche trattarli come maggiorenni , non ritenerli incapaci di effettuare una scelta .
Attualmente , uno dei grandi obiettivi dell ' Europa in questa epoca di rivoluzione digitale è cambiare la cultura e i principi della tutela dei consumatori .
Occorre proteggere i consumatori ma proteggerli realmente , non formalmente , e accogliere una cultura del rischio , del rischio calcolato per il consumatore , che possa cioè permettergli di compiere una scelta con piena consapevolezza .
Concludo , signor Presidente .
L ' Europa deve difendere i suoi valori , ma ha anche un altro grande obiettivo : l ' equilibrio tra legislazione pubblica e self regulation .
Per la tutela dei consumatori occorre un quadro solido e che protegga la legislazione pubblica , ma anche uno spazio nel quale , partendo dalla società civile , si stabiliscano sistemi più adeguati ai tempi attuali rispetto a quelli che possono essere stabiliti dalle istituzioni pubbliche .
L ' altro giorno , durante il vertice di Madrid qualcuno mi diceva : " Signora Palacio , in Internet , un anno sono due mesi .
Quattro anni di lavoro per una direttiva è un gran dispendio di tempo " .
Occorre dunque essere più rapidi .
Conserviamo i nostri valori , ma ricordiamo che il nostro mercato interno deve costituire una priorità .
Signor Presidente , vorrei innanzi tutto ringraziare la onorevole Palacio per avermi dato l' opportunità di esprimermi in merito ad un argomento di notevole importanza , ma anche di notevole complessità , sul quale vorrei affermare quanto segue .
Nell' ottica della creazione di uno spazio senza frontiere interne , così come viene inteso nell' articolo 2 del Trattato sull' Unione europea , la Commissione , al pari della onorevole Palacio , attribuisce un ruolo fondamentale al principio che prevede la possibilità , da parte delle imprese , di offrire i propri prodotti e servizi sull' intero territorio dell' Unione senza che il paese di destinazione imponga ingiustificate restrizioni di natura discriminatoria .
Tali restrizioni , infatti , possono condurre a una frammentazione del mercato interno , dato che le imprese si trovano costrette ad adattare i propri prodotti o servizi alle disposizioni dei singoli Stati membri in cui operano .
Questo è il nostro punto di partenza , condiviso , del resto , anche dalla onorevole Palacio , la quale ha appena sottolineato come l' Unione europea si fondi proprio sul mercato interno .
A tale proposito la Commissione si dichiara pienamente d' accordo con la onorevole Palacio .
Affinché sia possibile accettare a pieno titolo il principio del riconoscimento reciproco , è necessario che tutti gli Stati membri adottino un livello adeguato e comparabile di tutela dei consumatori .
Nella proposta citata dalla onorevole deputata per una direttiva concernente determinati aspetti giuridici del commercio elettronico , si sottolinea chiaramente come il concetto di " mercato interno " di cui all' articolo 3 non si estenda a obblighi derivanti da accordi con i consumatori .
Come la onorevole Palacio ben sa , gli obblighi derivanti da accordi con i consumatori sono retti dalla Convezione di Roma I e non sono quindi interessati dalla direttiva relativa al commercio elettronico , sulla quale , il 7 dicembre scorso , è stato raggiunto un accordo politico in sede di Consiglio .
Per quanto concerne le recenti iniziative da parte della Commissione nell' ambito del nuovo titolo IV del Trattato sulla Comunità europea , suppongo che la onorevole Palacio si riferisca in particolare , come del resto ha lei stessa appena sottolineato , alla proposta di regolamento approvata dalla Commissione nel luglio 1999 sulla base dei risultati dei lavori di un gruppo ad hoc costituito dal Consiglio , nonché in seguito all' accordo politico dei Quindici , e finalizzata ad includere nel diritto comunitario derivato il Trattato di Bruxelles del 1968 , relativo alla competenza giudiziaria , al riconoscimento e all' applicazione delle sentenze nei casi civili e commerciali .
La onorevole Palacio si è soffermata su questo punto poco fa , criticando la modalità di creazione del regolamento proposto dalla Commissione .
Ha inoltre affermato che il dibattito in proposito è stato scarso , non solo tra Commissione e Parlamento , ma persino tra i singoli Consigli .
La Commissione ha proposto di apportare alcune modifiche al Trattato originale del 1968 al fine di adeguare un accordo ormai datato ai moderni metodi commerciali e , soprattutto , al commercio elettronico .
Ora sembra che la onorevole dputata ritenga che i punti chiave di tale proposta di regolamento , che dovrebbe estendere a livello comunitario le disposizioni della Convenzione di Bruxelles , siano in contrasto con il principio del paese d' origine .
Tuttavia ciò significherebbe , qualora avesse ragione , che dovrebbe rientrarvi anche la competenza giudiziaria derivante da tale principio , il che in realtà non accade .
Del resto l' articolo 1 della proposta di direttiva testé menzionata , inerente al commercio elettronico , così come è stata definita nell' ambito dell' accordo politico raggiunto in dicembre , stabilisce che la proposta in oggetto non si applica alla questione della competenza giudiziaria .
Come la onorevole Palacio ben sa , la questione della competenza giudiziaria rientra nella Convenzione di Bruxelles .
La situazione attuale vede quindi affiancate tre realtà distinte : la proposta di direttiva relativa al commercio elettronico , la Convenzione di Roma , cui ho appena accennato , e la Convenzione di Bruxelles .
Tre realtà indipendenti l' una dall' altra che , al momento attuale , si trovano una a fianco dell' altra .
Signor Presidente , la Commissione si impegnerà affinché si tenga adeguatamente conto delle riflessioni formulate , in particolare , durante le udienze conoscitive del 4 e del 5 novembre , in merito alle possibili conseguenze di tale proposta di regolamento per il mercato interno , nonché delle dichiarazioni a favore della proposta stessa che abbiamo avuto modo di ricevere .
La Commissione è attualmente impegnata nell' analisi dei punti di vista che le sono stati sottoposti in gran quantità e con dovizia di particolari , e provvederà a tempo debito a rendere note le proprie eventuali proposte .
Tuttavia , ritengo che sia auspicabile , in ogni caso e sicuramente alla luce dei punti critici messi in evidenza dalla onorevole Palacio , che la Commissione , prima di prendere qualsivoglia iniziativa , venga a conoscenza del parere che il Parlamento europeo emetterà in merito alla proposta in oggetto nel febbraio di quest' anno .
E ' fondamentale , a mio avviso , reperire nuove , appropriate soluzioni per rispondere alle obiezioni mosse nel corso dell' udienza conoscitiva dai rappresentanti dei consumatori .
A tal fine è necessario organizzare al più presto un dibattito che coinvolga tutte le parti interessate per trovare soluzioni alternative , come richiesto anche dalla onorevole Palacio , alle spesso interminabili , costose e complicate procedure giudiziarie atte a dirimere le controversie transfrontaliere legate al commercio elettronico , al fine di snellirle e di renderle meno gravose per il consumatore .
Signor Presidente , vorrei innanzitutto esprimere la mia approvazione per le parole del Commissario Bolkestein , il quale ha annunciato che la Commissione intende esaminare in maniera approfondita il complesso intreccio legislativo che andrà a influenzare il nuovo mondo in cui viviamo : il nuovo mondo del commercio elettronico .
Ho avuto la fortuna di assistere a parte delle audizioni del 4 e 5 novembre ; il folto numero dei partecipanti e il livello degli interventi dimostrano la serietà con cui quest' argomento viene affrontato .
L' interesse attuale riflette le preoccupazioni suscitate dall' approccio iniziale .
La mia collega , onorevole Wallis , che sta preparando la nostra relazione , parlerà più tardi ; non intendo anticipare il suo intervento né rovinarne l' effetto .
Ne discuteremo fra poco e so , signor Commissario , che lei ne conosce già qualche elemento .
Intendo , piuttosto , esaminare il problema da un punto di vista diverso da quello di un avvocato poiché , nella commissione giuridica presieduta dalla onorevole Palacio , ho il privilegio di essere uno dei pochi membri che non sono avvocati .
Vorrei dunque esaminare il problema dalla parte delle aziende e dei consumatori .
La parola chiave dell' interrogazione che le presentiamo , signor Commissario , è equilibrio .
Se ci guardiamo intorno , notiamo che l' avvento del commercio elettronico o delle comunicazioni elettroniche sta drasticamente mutando l' equilibrio del mercato : quest' equilibrio si sta spostando decisamente a favore dei consumatori .
Come consumatori , stiamo acquistando un potere sempre maggiore poiché la nuova tecnologia delle comunicazioni ci offre enormi possibilità di fare acquisti su scala globale , confrontando i prezzi e prendendo le nostre decisioni sulla base di grandi quantità di informazioni facilmente accessibili .
Io consiglio a quelli di voi che non l' hanno ancora fatto di compiere al più presto quest' esperienza , poiché il commercio elettronico , grazie all' intreccio di potenza informatica e informazione , permette ai consumatori di confrontare le offerte e di fare acquisti con una consapevolezza ed una facoltà di scelta che finora non erano mai esistite .
Farò un semplice esempio , che riguarda però direttamente gli interventi legislativi che stiamo effettuando nell' intero settore pubblico .
L' ente delle telecomunicazioni del Regno Unito ha un sito web che i consumatori possono visitare per confrontare nei dettagli le offerte di tutte le diverse società di telecomunicazioni .
Basta descrivere le proprie esigenze di utente telefonico e poi confrontare le varie offerte : ecco il potere che presto tutti avremo .
Le nuove generazioni di consumatori , col nuovo potere di cui disporranno , non baderanno alle nostre discussioni di legislatori sui principi di giustizia e sulle leggi da applicare ; infatti , come ha osservato la onorevole Palacio , i consumatori ( sia quelli che usano Internet che gli altri ) ben difficilmente pensano all' eventualità di una causa in tribunale .
Prima di effettuare un acquisto i consumatori vogliono essere sicuri che l' organizzazione con cui hanno a che fare offra condizioni serie , garanzie e possibilità di rimborso .
Se si tratta di una marca relativamente sconosciuta ( e dovremmo incoraggiare le piccole imprese ad usare il commercio elettronico per offrire i propri prodotti ai consumatori ) , i consumatori stessi cercheranno la garanzia di un marchio autorizzato , un marchio di commercio elettronico come , per esempio , quello che l' Associazione britannica dei consumatori - dobbiamo riconoscere i suoi meriti - sta promuovendo con estremo successo .
Proprio questo tipo di iniziative dobbiamo incoraggiare in tutta l' Unione europea , e vorrei che il Commissario le inserisse nella gamma di questioni che serviranno per elaborare la legislazione relativa ai consumatori .
I consumatori vorranno trattare con organizzazioni che gestiscano problemi e reclami con la stessa velocità ed efficienza con cui si effettuano gli acquisti su Internet ; vorranno procedure di rimborso semplici ed efficaci , e un contatto diretto con qualcuno che sia in grado di risolvere i loro problemi .
Del commercio elettronico una cosa è certa : si muove con velocità estrema .
Nuove forme di prodotti e servizi giungono sul mercato con velocità finora sconosciuta e il nostro compito di legislatori in questo Parlamento è di incoraggiare tale dinamismo , non di impacciarlo .
Vogliamo incoraggiare i consumatori a servirsi delle informazioni elettroniche nei propri acquisti , e vogliamo incoraggiare altresì le imprese di tutte le dimensioni ( soprattutto le piccole imprese ) a partecipare al commercio elettronico .
Tutto questo ovviamente ci impone di ripensare l' attuale quadro normativo .
Signor Presidente , signor Commissario , oggi discutiamo di una strategia equilibrata per il mercato interno e per la protezione dei consumatori .
Lo facciamo sulla base di una interrogazione orale che ha come oggetto specifico la contrapposizione tra il principio del paese d' origine nell' ambito del mercato interno ed il principio del paese di destinazione nell' ambito della tutela dei consumatori .
Nelle interrogazioni orali tali semplificazioni sono inevitabili .
Tuttavia io ritengo , come ha già dimostrato il dibattito finora , che discutere di questi due principi non ci faccia veramente progredire , in particolare quando si tratta di trovare un quadro giuridico adeguato al commercio elettronico .
Si teme giustamente , lo riconosco , che dare la possibilità ai consumatori di intentare un' azione davanti ai tribunali del loro paese di residenza sulla base del loro diritto nazionale possa avere un effetto inibitorio o addirittura possa scoraggiare l' affermazione del commercio elettronico .
Allo stesso tempo , però , sappiamo anche che questa possibilità di presentare un ' istanza nazionale spesso è solo teorica e non viene utilizzata .
Ancora meno possiamo pretendere dai consumatori che essi si debbano recare nel paese di origine del venditore per rivolgersi ad un tribunale , e non possiamo neanche permettere che i venditori si stabiliscano nei paesi che hanno il più basso livello di protezione dei consumatori e nei quali questi godono di minori diritti .
In questo modo , non si favorirebbe di certo la fiducia dei consumatori , necessaria al commercio elettronico per potersi sviluppare .
Credo quindi che il problema non possa essere risolto né con il solo nuovo articolo 15 del regolamento che ci è stato sottoposto , né limitandone l' applicazione alle transazioni off-ine .
Quello che serve sono sistemi extragiudiziali di risoluzione delle controversie e procedure per la rapida regolazione dei famosi small claims .
Accolgo quindi con favore le misure proposte dalla Commissione nella sua comunicazione sulla strategia futura , in particolare il sostegno alle iniziative volte ad elaborare una procedura di risoluzione extragiudiziale delle vertenze che possa essere utilizzata on-line , nonché l' idea di un nuovo Libro verde sull' accesso al diritto e alla protezione giuridica per i consumatori .
Ritengo però che dovrebbe essere possibile anche sviluppare , insieme con le banche europee ed i gestori di carte di credito , una modalità sicura per le transazioni finanziarie elettroniche e sistemi di trasferimento di fondi che permettano di effettuare transazioni elettroniche contro consegna .
Anche una maggiore collaborazione tra le organizzazioni di difesa dei consumatori e l' attribuzione ad esse di competenze transfrontaliere potrebbero rivelarsi più utili nella vita di tutti i giorni che non una disputa teorica tra il principio del paese di destinazione e quello del paese di origine .
Sono state espresse critiche sulle proposte della Commissione per il nuovo progetto di regolamento .
Per parte mia , vorrei affermare che ritengo corretto il suo modo di procedere .
Già adesso l' articolo 13 della Convenzione regolamenta l' aspetto relativo al foro competente per il consumatore , già adesso la maggioranza degli esperti giuridici è del parere che esso debba essere applicato anche alle transazioni on-line .
Quindi la Commissione non modifica in niente la situazione giuridica esistente .
Oltretutto la Commissione ha l' obbligo , com' è noto , di garantire un alto livello di protezione dei consumatori in tutte le sue proposte Ritengo perciò che con la sua proposta la Commissione abbia agito correttamente .
Noi come gruppo socialista sosteniamo anche le proposte avanzate dalla onorevole Wallis nella commissione giuridica , che ha presentato alcuni emendamenti al progetto di regolamento , e che però sottolinea anche l' esigenza di completare il sistema vigente introducendovi nuove procedure .
Per concludere , vorrei dire a nome del mio gruppo che un sistema fondato sul principio del paese d' origine è per noi concepibile solamente nella misura in cui verrà rafforzata la tutela giuridica del consumatore , con nuove procedure che gli garantiscano la possibilità di difendersi per via giuridica .
Signor Presidente , questo tema pone in evidenza la tensione esistente fra gli interessi delle aziende e quelli dei consumatori nel contesto del mercato interno , una tensione - tengo a sottolinearlo - che in qualità di relatrice sulla Convenzione di Bruxelles conosco fin troppo bene .
Si è parlato di coordinamento .
Vorrei attirare la vostra attenzione su un approccio o , piuttosto , su una frase che circola frequentemente nel Regno Unito , in questo momento , in merito al governo .
Parliamo di pensiero unificato o di amministrazione unificata ; in altre parole , si tratta di colmare il divario fra i diversi organismi .
Anche questo è un segno di maturità , come quando a scuola si passa dalla scrittura di singole lettere a quella di parole intere .
Il dibattito su giurisdizione e commercio elettronico ha evidenziato il conflitto fra consumatori e aziende in rete .
Un consumatore potrà intentare causa , se ne ha il diritto , nel tribunale della sua giurisdizione ?
Questo sferrerà forse un colpo mortale al commercio elettronico ?
Propongo un pacchetto di misure che ritengo essenziali in materia di accesso alla giustizia , un tema su cui a Tampere si è insistito fino alla noia .
Ora , se vogliamo che il mercato interno funzioni - per essere sfruttato appieno e con fiducia sia dalle piccole imprese che dai consumatori - dobbiamo garantire l' accesso alla giustizia in materia di cause civili .
Sono necessarie procedure specifiche per le liti minori e metodi alternativi di composizione delle controversie .
Ciò è essenziale per il mercato interno .
Naturalmente il nostro Commissario dirà che questa materia rientra piuttosto nelle competenze del suo collega Vitorino e forse anche in quelle del Commissario Byrne ; ciò è per me fonte di frustrazione .
I Commissari Byrne e Vitorino hanno rilasciato varie dichiarazioni in cui sollecitavano l' istituzione di sistemi specifici per risolvere le liti minori a livello europeo .
Dobbiamo riunire tali dichiarazioni .
La Commissione deve cominciare a pensare all' unisono , come un' amministrazione unificata , per cogliere l' occasione unica di favorire la crescita del commercio elettronico .
Vorrei ora occuparmi di un tema forse meno rilevante .
Tendiamo a vedere nell' armonizzazione uno strumento per risolvere alcuni di questi problemi , cioè le tensioni che dobbiamo affrontare .
Molto spesso però è proprio questo processo di armonizzazione , che può dipendere eccessivamente dalla legislazione , ad essere rigido e inflessibile , trasformandosi in un ostacolo al mercato interno .
Si è parlato molto , spesso in modo infondato , della direttiva concernente la protezione dei dati , un elemento importante della legislazione sulla tutela dei consumatori , che in alcuni Stati membri però , apparentemente , è stato applicato in maniera eccessiva provocando ostacoli potenziali nel contesto del mercato interno .
Il commercio elettronico costituisce un mercato globale .
Le soluzioni che adottiamo devono consentire ai nostri cittadini e alle nostre imprese di partecipare a questo mercato più ampio .
In America ( che non deve essere necessariamente un modello per noi ) si è adottata una combinazione di autoregolamentazione e leggi flessibili sulla base della legislazione esistente .
Dobbiamo essere pronti a considerare questa sorta di soluzioni combinate , una delle quali è già stata menzionata .
Una delle soluzioni possibili , infatti , potrebbe trovarsi nelle mani del settore delle carte di credito .
Ma per beneficiarne , dobbiamo agire , e la Commissione deve muoversi all' unisono .
Signor Presidente , desidero ringraziare la onorevole Palacio e il Commissario Bolkestein per aver avviato questa discussione con la lucidità e la cortesia che li contraddistinguono .
Per quanto banale possa sembrare la mia affermazione , non posso che ribadire gli enormi cambiamenti che il commercio elettronico produrrà sulla nostra vita nei decenni a venire e in tutto questo secolo .
Personalmente , a Natale ho usufruito per la prima volta del commercio elettronico per i miei acquisti natalizi , date le circostanze particolari in cui mi trovo e vista la mia attuale difficoltà di fare acquisti nei negozi del centro di Edimburgo .
Ho inviato dei fiori - usufruendo del commercio elettronico - a mia figlia che si è sposata di recente in Texas ; capirà , signor Presidente , quanto uno scozzese possa apprezzare la possibilità di inviare fiori a tale distanza senza dover pagare il trasporto !
Stiamo entrando in un mondo nuovo ma , come è già stato detto , ci scontriamo con problemi estremamente complessi .
Per le piccole imprese sarà difficile entrare in questo mercato se devono allontanarsi dall' ambito nazionale .
La onorevole Berger ha affrontato in parte questo tema , ma dobbiamo anche ricordare coloro che si addentrano nel commercio e che devono sapere da che cosa devono guardarsi ; in questo caso la consulenza locale è la migliore .
E ' importante che prevalga il principio del paese d' origine .
Sorge però il problema opposto .
Le aziende di altri paesi , che sanno di non dover affrontare la furia della signora Smith che ha ricevuto per posta un articolo di nessun valore , possono benissimo fare imbrogli di ogni tipo sulle lunghe distanze .
Come risolvere questo problema ?
E ' già stato detto due volte ( e mi sembra un suggerimento importante ) che sarebbe necessario poter ricorrere alle aziende di carte di credito ( se fossero disposte a partecipare ) come strumento di diffusione del rischio .
I consumatori possono rivalersi sulle aziende di carte di credito nel loro paese , e tali aziende a loro volta possono rivalersi sul produttore o sul rivenditore nel paese di quest' ultimo .
In tal modo , tutti coloro che sono coinvolti nel mercato avrebbero una minima quota di partecipazione al rischio nell' intero mercato .
La Commissione dovrebbe considerare la questione .
Nel lungo periodo però dobbiamo procedere verso l' armonizzazione delle leggi in materia civile e commerciale in tutta l' Unione .
Come lei sa , signor Presidente , nel Regno Unito opera un mercato interno molto efficiente già da 300 anni , con due sistemi giuridici che si sono sviluppati spontaneamente senza alcuna imposizione .
Nel lungo termine dobbiamo favorire un simile sviluppo in Europa .
Per consentire l' evoluzione del diritto europeo è necessario ridefinirlo , così come è successo in America .
Signor Presidente , espongo la posizione concordata con l' onorevole Nobilia , assieme al quale faccio parte di un gruppo apposito all' interno del gruppo UEN .
Noi crediamo che il problema sollevato dalla collega Palacio sia forse uno dei maggiori problemi che il mercato interno deve affrontare .
La normativa in materia è lacunosa e intempestiva e , anziché fornire una generale certezza operativa e un' uniforme tutela giuridica del consumatore , lascia ampi margini di infondata discrezionalità e di indeterminazione .
Tale situazione riguarda certamente l' argomento citato a titolo di esempio dall' interrogante il commercio elettronico e con esso le modalità di vendita , i diritti dell' acquirente , le sue possibilità di recesso e , nel contempo , il differente grado di imposizione fiscale gravante sulla vendita stessa .
Ma tale problema va altresì a toccare innumerevoli altri campi : la componentistica elettronica - ad ulteriore esempio - dove la produzione può avvenire in più paesi , anche extracomunitari , lo stoccaggio e / o l' apposizione del marchio in uno Stato membro e l' assemblaggio finale ancora in un altro Stato membro .
Il problema , inoltre , non consiste tanto nell' affidabilità delle singole componenti o del loro rispetto della legislazione dello Stato importatore o produttore , quanto piuttosto nella loro complessiva rispondenza a una maggiore flessibilità .
L' Unione europea sostiene con forza questi ultimi argomenti , specie se i paesi di residenza del suo consumatore finale , al fine di ottenere una maggiore competitività dei soggetti economici operanti sul territorio , hanno dato vita ad attribuzioni di specificità di prodotto sulla base di chiare caratteristiche determinate in precedenza e comunque in aggiunta a quelle stabilite dall' Unione .
Il concetto espresso sopra trova peraltro riscontro nella produzione agroalimentare , dove il problema , con particolare riguardo al luogo d' origine , in seguito alle deroghe concesse su tale aspetto agli Stati membri , s' incentra maggiormente sulle informazioni da apporre sull' etichetta del prodotto destinato alla vendita finale .
E ' chiaro che una siffatta situazione non solo crea indeterminazione e incertezza ma , nel contempo , altera la concorrenza a svantaggio della piccola e media imprenditoria , non già nel dovuto rispetto dell' una o dell' altra legislazione nazionale , quanto nelle minori opportunità ad esse riservate proprio a causa delle lacune della legislazione comunitaria .
E ' altresì chiaro che il persistere di un tale svantaggio per la piccola e media impresa fa temere riflessi sull' occupazione ai quali , nel caso specifico , non si può ovviare né con la semplificazione delle procedure amministrative e la riduzione degli oneri d' impianto né col coinvolgimento delle parti sociali e della loro disponibilità .
Quanto sopra sta a significare che , accanto all' elaborazione dei vari regolamenti sui soggetti prodotti e sugli specifici argomenti attinenti al tema , va altresì rafforzata quella necessaria visione d' insieme e quella filosofia legislativa che serva da vera regolamentazione al mercato interno e da efficace griglia di riferimento e di certezza per gli Stati membri e per ogni operatore economico .
Per concludere , noi crediamo che , accanto al monitoraggio del fattore di frammentazione compiuto dalla Commissione - opera davvero meritoria per quanto concerne il processo di avvicinamento delle legislazioni nazionali - vada altresì fatto ogni sforzo per un più corretto recepimento e una più puntuale traduzione del mandato conferito dal Consiglio di Vienna e successivamente ribadito proprio in ordine al mercato interno , allo scopo di migliorare il quadro normativo europeo di riferimento e nel contesto della competitività , sia pure affiancata dall' eliminazione delle barriere agli scambi e dal miglioramento delle prestazioni e dei servizi .
Signor Presidente , l' interrogazione orale della commissione giuridica relativa all' insorgere di eventuali barriere commerciali a causa di un regolamento sulla tutela dei consumatori contiene di per sé la soluzione ricercata : maggiore armonizzazione .
Ma è effettivamente necessario ?
Grazie al mercato interno , i produttori e i consumatori possono varcare con maggiore facilità i confini nazionali .
Per tali operazioni transfrontaliere è però necessaria una legislazione adeguata .
Ecco perché risulta fondamentale un livello minimo di armonizzazione della legislazione .
Un livello elevato di tutela dei consumatori non significa che , attraverso la massima armonizzazione , si debba definire tutto in ambito europeo .
Al contrario , dobbiamo andare alla ricerca della soluzione ottimale per il consumatore , nel caso specifico un quadro di riferimento affidabile che , molto spesso , si configurerà come un quadro nazionale .
Nel commercio elettronico , il paese d' origine può essere scelto arbitrariamente sull' intero territorio dell' Unione .
Una possibilità che non va a vantaggio della fiducia del consumatore .
Per tale motivo , il consumatore deve avere la facoltà di scegliere la legislazione del proprio paese .
Non mi sembra che tale scelta porti all' erezione di inopportune barriere commerciali .
La tutela dei consumatori crea , nell' ambito del commercio , una condizione essenziale , necessaria e auspicabile da un punto di vista politico , tesa a proteggere i più deboli .
L' approccio della Commissione , in ogni caso , non porta a un " tira e molla " infinito in merito al livello di armonizzazione auspicabile e non richiede neppure la creazione di una nuova legislazione in ambito europeo o nazionale , rispettando il principio di sussidiarietà .
La strategia della Commissione è equilibrata .
Non lo è piuttosto quella della commissione giuridica , che spinge da secoli per una maggiore armonizzazione sulla base di argomentazioni che mi sembrano improprie .
Signor Presidente , il commercio elettronico rappresenta una priorità assoluta non solo per la Commissione europea ma anche per l' industria e il commercio europei .
Non dimentichiamo che esistono numerosi vantaggi anche per il consumatore nella misura in cui egli può sfruttare appieno il potenziale del commercio elettronico .
Ma cosa possiamo constatare ?
Che è in atto un' accesa discussione tra l' industria e i consumatori sul diritto applicabile al commercio transfrontaliero , che viene condotto sempre più spesso sotto forma elettronica .
I fornitori di prodotti e servizi sostengono l' opportunità di ricorrere al principio del paese d' origine , che prevede l' applicazione delle leggi del paese in cui ha sede il fornitore .
Una scelta che posso anche capire .
Signor Presidente , prendiamo un esempio .
Un portoghese acquista un computer via Internet da un rivenditore finlandese .
I finlandesi dispongono , tra l' altro , di un' ottima politica di tutela dei consumatori .
Tuttavia , al caso si applica il principio del paese d' origine ai sensi della legislazione finlandese .
Il costoso computer acquistato non arriva a destinazione , anche se l' acquirente ha già provveduto al pagamento tramite carta di credito .
Il consumatore è disposto ad adire le vie legali in Finlandia ?
Non penso .
Una tale azione comporterebbe la necessità di richiedere un parere legale in Finlandia o di acquisire conoscenze in merito al diritto finlandese .
Ma c' è di più , signor Commissario , più di quanto abbia sottolineato lei , poiché il consumatore europeo viene tutelato da altre norme oltre alle disposizioni relative al commercio elettronico o agli altri regolamenti che ha avuto modo di citare poco fa .
Esiste infatti anche una direttiva " acquisti a distanza " ; vi sono inoltre una direttiva " servizi finanziari " e una direttiva dedicata alla privacy .
Esse comprendono tutte le garanzie minime , alcune anche garanzie massime , anche per il consumatore .
La direttiva inerente al commercio elettronico che è stata proposta va quindi ad aggiungersi ad altre misure preesistenti .
A tale proposito ci troviamo di fronte a due proposte della Commissione .
In primo luogo , la tutela giurisdizionale : a chi possiamo rivolgerci ?
Da una parte , quindi , il commercio elettronico che si fonda sul principio del paese d' origine , e , dall' altra , la proposta relativa a un adattamento della normativa di Bruxelles .
Se i testi delle due proposte , e su questo punto concordo con quanto affermato dal Commissario , possono considerarsi complementari , lo spirito che soggiace ad ogni singola proposta è ben diverso .
Si viene così a creare una situazione di confusione e la nascita di una giusta tutela giurisdizionale si scontra inevitabilmente con alcuni ostacoli .
Signor Presidente , ritengo che in quanto Parlamento europeo siamo responsabili della creazione di una politica di tutela dei consumatori efficiente .
Il consumatore non può che trarre vantaggio da un sistema trasparente e coerente di tutela giurisdizionale , dal momento che , senza la fiducia dei consumatori , il commercio elettronico non potrà proseguire per la propria strada e svilupparsi appieno .
Per tale motivo , oggi più che mai siamo tenuti a pensare , a mio avviso , a quali alternative possibili esistano per tutelare il consumatore in ogni circostanza , anche in caso di incidenti .
Ritengo , e a tale proposito lancio anch' io un appello al Commissario Bolkestein , che dobbiamo concentrarci maggiormente su possibili sistemi alternativi per la risoluzione delle controversie .
Come forse sapete , nei Paesi Bassi possiamo contare su un equilibrato sistema di risoluzioni alternative delle controversie , che può trattare anche casi di natura transfrontaliera .
La Fondazione dei collegi di risoluzione delle controversie consente agli stranieri di rivolgersi all' Aia per presentare le proprie denunce e di ottenere le relative sentenze .
Signor Presidente , una delle soluzioni è : muoversi verso una nuova direzione .
Signor Presidente , onorevoli colleghi. prima di tutto consentitemi di ringraziare la onorevole Palacio Vallelersundi per aver presentato la sua interrogazione orale .
Di che cosa si tratta ?
Con una formula sintetica , la tematica può essere descritta nel seguente modo : contrasto tra le esigenze della tutela dei consumatori e quelle del commercio elettronico .
Oppure , in altre parole : come possono essere efficacemente difesi i consumatori dell' Unione europea senza pregiudicare lo sviluppo del commercio elettronico ?
La discussione si concentra su quale principio si debba adottare per la determinazione del foro competente e , di conseguenza , del diritto applicabile nelle controversie transfrontaliere relative a transazioni commerciali elettroniche .
In una controversia , il consumatore deve far valere i propri diritti presso il tribunale del paese nel quale ha la propria sede il venditore dei prodotti o dei servizi , oppure nel suo paese di residenza ?
Il diritto di quale paese va applicato ?
Non intendo parlare di nuovo dei vantaggi e degli svantaggi dell ' una o dell ' altra ipotesi .
Gli argomenti sono sufficientemente noti a tutti .
In novembre la Commissione ha organizzato un ' audizione su questo tema .
Oggi vorrei solo richiamare l' attenzione sul fatto che secondo me il dibattito che contrappone tutela dei consumatori , da una parte , e commercio elettronico , dall' altra , è eccessivamente limitativo .
Inoltre , esso risulta in contraddizione con la impostazione formulata dalla stessa Commissione nella sua comunicazione sulla strategia per il mercato interno .
Infatti , nella comunicazione della Commissione si dice esplicitamente che devono essere trovate soluzioni equilibrate , nel caso che gli interessi dei consumatori e dell' industria divergano .
In questo , bisogna dare una possibilità realistica allo sviluppo del commercio elettronico nell' Unione europea .
Una soluzione equilibrata alla contrapposizione tra tutela dei consumatori e commercio elettronico può essere trovata solamente se la discussione non sarà limitata alla questione del foro competente e del diritto applicabile , ma verrà portata avanti a tutto campo .
Lo scopo della riflessione su un ' efficace tutela del consumatore deve certo essere quello di consentire al consumatore di ottenere soddisfazione dei propri diritti in tempi rapidi , a costi accessibili e senza troppi impedimenti burocratici .
Le cose starebbero veramente così se il consumatore avesse la possibilità di ricorrere al diritto del paese in cui risiede ?
Ottenere una sentenza di un tribunale del proprio paese non è un gran vantaggio per il consumatore , perché egli dovrà fare eseguire la sua sentenza in un altro paese membro .
Nella maggioranza dei casi questo comporta tempi lunghi , molto lavoro e spese ingenti .
Per garantire una tutela dei consumatori che sia efficace è necessario considerare la possibilità di alternative al costoso e complicato procedimento giudiziario , indipendentemente da quale sia il foro competente o il diritto applicabile .
Il concordato extragiudiziale , eventualmente accompagnato da un ' ulteriore armonizzazione , è secondo la mia opinione la formula vincente .
La Direzione generale si è già occupata a fondo del tema del concordato nel contesto dei servizi finanziari transfrontalieri .
Nell' ottobre dello scorso anno essa ha anche organizzato un ' audizione sull' argomento .
Io propongo di riprendere le riflessioni e le idee contenute nel documento di lavoro della Commissione , utilizzato come base dell' audizione , nonché la comunicazione sui risultati dell' audizione , attesa per la metà di quest' anno , valutando attentamente la possibilità di applicarle anche al commercio elettronico .
L' impostazione della direttiva sul commercio elettronico è secondo me politicamente preferibile , e quindi essa non deve essere contraddetta dalle norme della Convenzione di Bruxelles e Lugano e Trattato di Roma II .
Per questo motivo propongo o di rimandare la modifica della Convenzione di Bruxelles e Lugano fino a quando non saranno risolti tutti i problemi giuridici ancora in sospeso in questo campo , oppure di mantenere lo status quo della procedura di risoluzione delle controversie tra venditori e consumatori quando si procederà alla modifica della Convenzione di Bruxelles e Lugano . .
( NL ) Signor Presidente , vorrei soffermarmi brevemente su alcuni importanti punti sollevati dai membri del Parlamento .
Vorrei iniziare riprendendo l' espressione utilizzata dall' onorevole Harbour , cogliendo nel contempo l' occasione per ringraziarlo per il grande interesse mostrato nell' ambito dell' udienza conoscitiva del 4 e 5 novembre .
La Commissione apprezza sempre molto la partecipazione dei membri di questo Parlamento alle audizioni o ad altre attività ; un apprezzamento , signor Presidente , che vorrei ribadire in questa occasione .
Ebbene , l' onorevole Harbour ha parlato di equilibrio , un obiettivo che la Commissione naturalmente si pone .
Lei certamente capirà , signor Presidente , come io non mi esprima semplicemente a titolo personale o per conto della mia Direzione generale ; io mi rivolgo a voi a nome dell' intera Commissione .
Nella Commissione siede anche il collega Byrne , che si occupa di tutelare gli interessi dei consumatori , e nel mio intervento al dibattito odierno , signor Presidente , ho espresso anche il punto di vista formulato dal Commissario Byrne , in modo tale da operare , come ha sottolineato la onorevole Wallis , come una joined up-administration .
Ebbene , l' equilibrio è uno dei nostri obiettivi principali , l' equilibrio tra gli interessi dei produttori , da una parte , e gli interessi dei consumatori , dall' altra .
Si tratta di una realtà ben nota e le argomentazioni di ogni gruppo sono più che evidenti .
L' equilibrio è uno dei nostri obiettivi .
E mi sembra che siamo stati in grado di conseguirlo nella direttiva relativa al commercio elettronico .
Il principio alla base della direttiva è il seguente : il paese d' origine svolge un ruolo decisivo all' insorgere di una controversia legata al commercio elettronico .
Esiste un' eccezione , che si riferisce all' ordine pubblico , e sulla quale mi soffermerò in termini generali .
Tuttavia , tale eccezione ha carattere limitato , applicandosi a determinati casi particolari .
Si tratta di un' eccezione necessaria .
Il paese nel quale è stata commessa una violazione , in termini di mancato rispetto dell' ordine pubblico , deve assumersi le proprie responsabilità , deve avere la possibilità di adottare le dovute misure e la Commissione deve esserne informata .
La Commissione deve essere messa nella condizione di intervenire contro il paese che ha lasciato che avvenisse la violazione .
In altre parole , il principio alla base della direttiva relativa al commercio elettronico è il principio del paese d' origine , con un' unica eccezione , di natura decisamente limitata .
Mi sia consentito , signor Presidente , di cogliere l' occasione per rivolgere un appello a questo Parlamento affinché approvi nel modo più adeguato , cioè il più velocemente possibile , la direttiva in questione , cosicché , allo scadere del mandato del Consiglio per il mercato interno , nel mese di maggio , essa possa essere inserita nel diritto comunitario .
Siamo tutti in attesa di una direttiva europea relativa al commercio elettronico , e spero che in maggio potremo averla .
Signor Presidente , vorrei soffermarmi su un altro argomento che è stato menzionato da vari parlamentari , non per ultima dalla onorevole Palacio , ma anche , ad esempio , dalla onorevole Oomen .
Mi riferisco alla Convenzione di Bruxelles .
Accetto la critica mossa dalla onorevole Palacio relativamente alle modalità con cui la Commissione è giunta alla formulazione della proposta .
Ne traiamo un insegnamento per il futuro .
Vorrei tuttavia chiedere al Parlamento e , in particolare , alla commissione giuridica di riflettere su un punto , alquanto spinoso , dell' articolo 15 .
Se ho ben capito , signor Presidente , l' articolo 15 della proposta della Commissione relativa alla Convenzione di Bruxelles si discosta , in un importante punto , dal testo originario della stessa , a favore della tutela dei consumatori .
Difatti , la Convenzione del 1968 pone due condizioni alla possibilità del consumatore di fare appello ai propri diritti .
Nella proposta della Commissione , queste due condizioni sono state riunite in una sola .
Ebbene , si tratta di un punto estremamente importante , che ha creato una certa agitazione anche all' interno delle varie organizzazioni che si sono occupate della questione .
Si tratta di un argomento di cui la Commissione si sta occupando .
Mercoledì prossimo si terrà una piccola riunione che vedrà presenti , oltre al sottoscritto , altri quattro Commissari , tra cui il Commissario Byrne , il Commissario Vitorino e il Commissario Liikanen , per definire meglio la linea di pensiero da adottare in merito all' articolo 15 .
Allo stesso tempo , però , se me lo permette , signor Presidente , e se me lo permette anche la onorevole Palacio , vorrei chiedere alla commissione giuridica di soffermarsi a riflettere sul suddetto articolo , in modo tale che la Commissione possa essere a conoscenza , in una fase ancora preliminare , dell' opinione della onorevole Palacio .
La onorevole Wallis ha parlato a giusto titolo di " joined up administration " .
Ebbene , facciamo in modo che si possa giungere , in concertazione con il Parlamento , a una definizione più precisa dell' articolo 15 , in linea con quanto avanzato nella proposta della Commissione .
Inoltre , vari onorevoli deputati , tra cui la onorevole Wallis , la onorevole Oomen e naturalmente la onorevole Palacio , hanno parlato di small claim procedures da una parte e di alternative dispute settlements dall' altra .
Il Parlamento comprenderà come si tratti di questioni che non rientrano direttamente nel mio portafoglio , essendo di competenza piuttosto del mio collega , Commissario Vitorino .
Ciò non toglie che esse siano comunque strettamente legate alla materia di cui ci stiamo occupando .
Si tratta di due metodi , più rapidi e semplici , per dirimere eventuali controversie di natura legale , che risultano essere pienamente compatibili con il funzionamento del mercato interno .
Per tali motivi mi sento particolarmente vicino a queste questioni .
Ma devo essere onesto e mettere in evidenza che ne è direttamente responsabile il mio collega Antonio Vitorino .
Ebbene , vi ho già comunicato che mercoledì prossimo si terrà una riunione a cui parteciperanno da quattro a cinque Commissari .
Vi prometto che metterò l' accento e richiamerò l' attenzione sulla necessità di adottare questi due metodi , più rapidi e semplici , per dirimere le piccole controversie relative al commercio elettronico .
Vorrei affermare ancora una volta , e su questo concludo , che l' equilibrio è uno degli obiettivi principali che stiamo perseguendo .
Da una parte , non vogliamo quello che ha sottolineato l' onorevole MacCormick .
Non vogliamo nessun long distance rip-off .
Non ne vogliamo .
Ringrazio l' onorevole MacCormick per questa coloratissima espressione .
E , dall' altra parte , non vogliamo nemmeno vedersi profilare una situazione come quella evocata dalla onorevole Wallis , un eccesso di tutela che porti alla disgregazione del mercato interno .
Non è neppure questo ciò che vogliamo .
Non vogliamo né l' una , né l' altra situazione .
Dovremo essere in grado di trovare la rotta giusta da seguire tra Scilla e Cariddi , a favore del mercato interno e quindi a favore di tutti i consumatori europei .
La discussione è chiusa .
 
Donne e scienza L' ordine del giorno reca la relazione ( A5-0082 / 1999 ) , presentata dalla onorevole McNally a nome della commissione per i diritti della donna e le pari opportunità , sulla comunicazione della Commissione " Donne e scienza " - Mobilitare le donne per arricchire la ricerca europea ( COM ( 1999 ) 0076 - C5-0103 / 1999 - 1999 / 2106 ( COS ) ) .
Signor Presidente , innanzi tutto vorrei ringraziare la onorevole McNally , che oggi per impegni inderogabili non può essere presente per presentare la sua relazione .
Le donne nella scienza - Mobilitare le donne per arricchire la ricerca europea : questo il titolo della comunicazione , che persegue due scopi : il primo è di alimentare il dibattito tra gli Stati membri e di promuovere le migliori pratiche atte a favorire la posizione delle donne nella scienza e nella tecnologia ; il secondo è quello di incrementare il numero di donne che lavorano nelle attività di ricerca finanziate dall' Unione , rispettando in tal modo l' obbligo previsto dal Trattato sull' Unione europea di garantire le pari opportunità e di innalzare la qualità della ricerca , quindi di applicare il gender mainstreaming .
Dopotutto , nel bilancio dell' Unione europea il settore della ricerca e della tecnologia è il terzo per importanza , dopo l' agricoltura e i Fondi strutturali .
Noi accogliamo con favore la comunicazione della Commissione e i suoi obiettivi , e invitiamo gli Stati membri a continuare ad adoperarsi a favore della parità e della cooperazione con la Commissione .
Invitiamo la Commissione a presentare dati comparabili e di migliore qualità nel campo delle donne e la scienza , a sviluppare direttive e a proporre altre misure , per poi presentare tra due anni qui al Parlamento una relazione straordinaria .
La Commissione si adopera per migliorare la comparabilità dei dati e delle figure delle ricercatrici , intende organizzare incontri con le parti interessate ed anche riunire in due grandi conferenze i funzionari nazionali , le ricercatrici e tutti gli addetti del settore .
La relatrice prende favorevolmente atto delle misure già adottate nel contesto del quinto programma quadro per la ricerca e volte ad incrementare la partecipazione delle donne , con l' obiettivo di un 40 percento di donne sia nelle borse Marie Curie che in tutti gli organismi consultivi , nonché delle misure già proposte per il sesto programma quadro .
Una scarsa presenza delle donne nella ricerca fa parte della tradizione , ed è stata necessaria una strenua lotta del movimento femminile per arrivare alla situazione attuale .
Le prime europee a poter frequentare l ' università si sono avute in Finlandia all' inizio del secolo .
Tuttavia ancora oggi le università sono roccaforti del predominio maschile .
E ' vero che oggi quasi la metà degli studenti sono di sesso femminile .
Per esempio , nel mio paese , la Germania , nel 1995 per la prima volta le donne sono state la maggioranza tra le matricole .
Su tutti gli studenti , la media europea è di 103 donne per ogni 100 uomini .
In questo la Germania fa da fanalino di coda dell' Unione europea , con 77 donne su 100 uomini .
Comunque , più donne che uomini concludono gli studi , in un rapporto di 110 a 100 .
In Germania e in Irlanda questo dato è inferiore .
In quanto alle scelte di studio , attualmente due terzi delle studentesse optano per studi linguistici ed umanistici .
Nelle scienze naturali c' è ancora bisogno di fare molto .
La mentalità tecnico-scientifica deve essere risvegliata dai genitori , per poi essere stimolata in senso generale dall' istruzione , nella scuola , nella scuola materna , dovunque sia necessario , e si devono anche adottare soluzioni innovative .
L' istruzione mista non è sempre l' unica possibilità , può essere utile anche pensare a lezioni distinte per alunni ed alunne , in particolare in materie come le scienze e la tecnica .
L' aumento delle potenzialità di qualificazione delle donne non si è fatto sentire nel mondo della scienza .
La ripartizione delle cariche nelle università denota una situazione che continua ad essere catastrofica : la percentuale dei professori ordinari di sesso femminile nell' Unione europea è intorno al 5 percento , dato non significativamente superiore a quello degli anni venti , all' inizio del secolo .
L ' equiparazione delle donne nella scienza deve però portare anche ad un rafforzamento del contributo delle donne dal punto di vista dei contenuti .
La ricerca sulle donne e sui sessi va considerata come ricerca di base , che ha un ' importanza capitale per l' Unione europea .
Con strumenti nuovi , che devono essere sviluppati dagli Stati membri , si deve incrementare il potenziale inutilizzato di tutte le donne nella ricerca e nell' insegnamento , e deve essere favorito lo scambio di esperienze .
E ' necessario sviluppare le reti di contatti tra ricercatrici ed incentivare i progetti innovativi .
Per esempio , in Spagna e in Italia è in aumento il numero di donne attive nelle scienze naturali .
Si tratta di un dato che deve essere ancora analizzato nei dettagli .
Vi sono degli esempi interessanti anche in Germania .
Ad Hannover , in occasione della Expo 2000 , in estate , prenderà vita per 100 giorni un ' università internazionale delle donne per la tecnologia e la cultura .
Migliaia di ricercatrici esordienti e cento professoresse lavoreranno ad un programma interdisciplinare di ricerca articolato in sette aree di progetto : intelligenza , informazione , corpo umano , acqua , città , lavoro e migrazione .
Queste preziose esperienze verranno attentamente combinate e valutate , dopodiché si dovrà decidere se sarà possibile mantenere in vita questa università sotto forma di un campus virtuale , grazie alle moderne tecnologie dell' informazione .
In qualità di membro fondatore dell ' università delle donne , sono convinta che questa think tank fornirà indicazioni utili per la soluzione di molti dei nostri problemi .
Nell' interesse della ricerca europea e della propria posizione nel contesto della globalizzazione , l' Unione europea non può perdere nessuna occasione .
Un' altra opportunità sarà rappresentata dalla Conferenza dell' ONU " Pechino + 5 " , che si terrà alla metà dell' anno a New York .
In quella sede verrà steso un bilancio internazionale degli obiettivi raggiunti e di quelli mancati .
In tutti gli Stati membri , grazie all' azione coerente dei responsabili politici dell' Unione europea , si deve sviluppare una collaborazione con gli organi direttivi dell' istruzione accademica , degli istituti di ricerca e dell' economia , per conseguire cambiamenti strutturali mirati e per avviare un processo di trasformazione , in modo da rispettare l' impegno comunitario della parità tra i sessi che ci viene imposto dal Trattato di Amsterdam .
Nel ventunesimo secolo risiede il nostro futuro , come giustamente afferma la relatrice onorevole McNally .
Non sarà sufficiente limitarsi ad interventi di cosmesi .
Noi dobbiamo avere il coraggio di realizzare una vera svolta .
Di nuovo grazie alla relatrice , l' onorevole McNally .
Signor Presidente , preciso che parlo a nome della onorevole Monfort , portavoce del gruppo UEN in materia ; pertanto leggerò il testo da lei predisposto in lingua francese .
McNally , volta segnatamente ad accrescere e ad agevolare la partecipazione delle donne alle professioni esistenti nell ' ambito della ricerca , abbia ottenuto un ampio consenso .
Tuttavia , al fine di evitare una certa confusione , si rende necessario approfondire la nozione di pari opportunità , che non sembra riferirsi per tutti alle stesse realtà .
In effetti , la versione iniziale di tale relazione per parere aveva adottato una definizione compatibile non soltanto con le legittime aspirazioni delle donne a vedersi riservato un pari accesso agli studi scientifici ed a vedere rapidamente adottate misure di accompagnamento che consentano loro di ottenere posti di responsabilità conformi ai loro risultati , ma anche con il concetto di complementarità , l ' unico in grado di giustificare una politica volontaristica in materia .
E ' su tali valori che rispettano le differenze e non su un postulato di uguaglianza dei sessi che porta seco le proprie contraddizioni che deve basarsi la riflessione del Parlamento europeo .
Se uomo e donna sono strettamente equivalenti , se la donna alla fin fine è solo un uomo come un altro , non vi è alcun motivo per voler imporre una parità tra uomini e donne , e soltanto criteri di competenza devono essere presi in esame nell ' assegnazione dei posti .
E ' pertanto l ' accettazione della differenza ed il partito preso della complementarità che devono al contrario ristabilire l ' equilibrio e servire da sostegno ad una politica volontaristica , realista e pragmatica che si dedicherà in particolar modo all ' eliminazione degli ostacoli concreti , ostacoli specifici , essenzialmente imputabili alla loro condizione di madri , che si presentano alle donne e soltanto ad esse .
Una politica quantitativa arbitraria fondata sulla pratica delle quote non contribuirà alla risoluzione dei problemi di fondo .
Sarebbe opportuno che il Parlamento traducesse la propria buona volontà in relazione all ' accesso delle donne ad alcune professioni , in particolar modo a quelle nel campo della ricerca , dove esse sono ancora eccessivamente sottorappresentate , in termini che lascino definitivamente da parte la retorica rivendicativa .
Signor Presidente , le pari opportunità tra uomini e donne sono state plasmate negli articoli 2 e 3 del Trattato di Amsterdam e costituiscono attualmente uno degli obiettivi dell ' Unione europea , di cui si dovrà tenere conto in tutte le politiche comunitarie .
La presenza delle donne nell ' ambito scientifico ha subito un forte aumento negli ultimi anni , ma è ancora insufficiente .
E ' aumentata nelle università , in tutti gli ambiti .
Tuttavia , nelle discipline che potremmo sostanzialmente denominare scientifiche - come la matematica , l ' informatica , l ' ingegneria e l ' architettura - le donne sono ancora sottorappresentate , con l ' aggravante che , una volta conclusi gli studi con buone qualifiche , nella maggioranza dei casi non proseguono gli studi scientifici , perlopiù a causa delle enormi difficoltà che ciò comporta : da una parte , per il modo in cui è organizzato lo sviluppo della professione scientifica , dall ' altra per la difficoltà aggiuntiva di dover conciliare la vita professionale con quella familiare .
Per questo , sembra particolarmente importante la volontà manifestata dalla Commissione , nonché il suo interesse per la tutela della partecipazione delle donne all ' interno del mondo scientifico , a programmi scientifici .
E ' tuttavia di fondamentale importanza la partecipazione delle donne nell ' ambito del quinto programma quadro di ricerca e sviluppo tecnologico per il periodo 1998-2002 .
Le misure di integrazione delle donne dovrebbero essere adottate nei programmi specifici prima citati .
Le donne possono offrire con il loro apporto alla ricerca tutte le qualità che sono loro proprie e che certamente arricchiranno il mondo scientifico .
Occorre promuovere una partecipazione equilibrata .
L ' obiettivo è una partecipazione paritaria , senza dimenticare che la qualificazione professionale resta di fondamentale importanza .
La promozione delle donne in questo ambito deve cominciare dalle università più specificamente scientifiche e proseguire nel corso della successiva carriera professionale .
Bisogna incoraggiare la promozione delle giovani ricercatrici attraverso le borse di studio Marie Curie , che dovranno essere sufficientemente consistenti .
Le donne devono partecipare a tutti i livelli di consultazione e decisionali , non solo alla ricerca scientifica , in quanto l ' obiettivo è l ' arricchimento e la complementarità .
Fin dall ' età scolare bisogna incoraggiare la partecipazione delle donne al mondo scientifico e in modo particolare all' informatica , per l ' enorme importanza di questa scienza ai fini dell ' accesso ad altri campi scientifici ; e ciò non solo nell ' Unione europea bensì anche nei paesi associati e nelle zone sottosviluppate di paesi dove si realizzano programmi dell ' Unione .
E ' necessario aiutare le donne a partecipare al mondo scientifico e alle nuove tecnologie fin dall ' età scolare .
La maggiore presenza di donne nel mondo scientifico deve riflettere l ' importanza della partecipazione delle donne in tutti gli ambiti della sfera sociale .
Una maggiore presenza di donne nel quinto e sesto programma quadro sarà un esempio di uguaglianza tra uomini e donne con l ' inserimento di queste ultime in un settore nel quale sono tradizionalmente sottorappresentate .
Occorrerà trovare modi migliori per conciliare vita professionale e vita familiare , il che costituisce la condizione primaria al fine di raggiungere una più consistente presenza delle donne nei posti di responsabilità .
Nel Parlamento e in modo particolare in seno alla commissione per i diritti della donna e per le pari opportunità continueremo a lavorare per conseguire tali obiettivi , fondamentali per un maggior equilibrio nella società .
Signor Presidente , anzitutto desidero congratularmi con la Commissione per avere intrapreso un ' iniziativa volta a sensibilizzare le donne in merito ad una loro più attiva partecipazione nel campo scientifico europeo .
E ' un fatto che la rappresentanza del gentil sesso nel settore della ricerca scientifica e della tecnologia sia minima e assolutamente non proporzionata ai progressi conseguiti - grazie alla politica europea - in altri settori , quale , ad esempio , l ' istruzione , ove si può davvero parlare di un trionfo delle donne , che costituiscono la maggioranza degli iscritti in quasi tutte le università europee .
In precedenza la onorevole Gröner ci ha fornito molti dati interessanti .
L ' attuale presenza di donne in carriera nella ricerca scientifica coincide in gran parte con le loro scelte in ambito universitario e con il loro ruolo in famiglia .
I diversi indirizzi di studi scelti dai due sessi determinano i loro sbocchi futuri .
Vi è dunque bisogno di intervenire per tempo nella fase di orientamento accademico e di informare le ragazze in merito alle conseguenze delle loro scelte sul futuro percorso professionale .
D ' altro canto , i ruoli tradizionali e la divisione del lavoro tra i sessi influiscono negativamente sulla carriera della donna .
Rimangono quindi indispensabili le misure volte a conciliare famiglia e carriera professionale , ma a mio avviso ciò dovrebbe valere soprattutto per gli uomini , i quali hanno bisogno di coniugare carriera e vita privata .
Le donne rappresentano la metà delle risorse umane , la metà delle capacità , dei talenti e della creatività a livello mondiale .
Mantenere l ' attuale squilibrio in un settore cruciale come la ricerca significa sprecare risorse preziose e mettere in gioco il futuro sviluppo dell ' Unione .
Nessuna delle sfide odierne potrà essere affrontata senza il contributo di idee , fantasia e capacità delle donne .
Oltre alla questione della giustizia nei rapporti tra i sessi , non va dimenticato l ' aspetto legato allo sviluppo , ovvero l ' esigenza di rafforzare la competitività e l ' innovazione nell ' UE .
In altre parole , si mira a includere la politica delle pari opportunità nel quinto programma quadro .
Appoggiamo ogni iniziativa volta a mobilitare le numerose reti scientifiche di donne e a garantire una partecipazione equilibrata di donne e uomini nelle commissioni e negli organismi preposti all ' elaborazione delle politiche , alla valutazione dei progetti e alla gestione delle risorse disponibili .
Invitiamo la Commissione e gli Stati membri a valutare se le donne siano rappresentante a sufficienza nella PAC , nei Fondi strutturali , nel quinto programma quadro , nei numerosi comitati tecnici e scientifici e nei posti chiave .
In conclusione , signor Presidente , vorrei che la Commissione mirasse , mediante i programmi di aiuti di preadesione ai paesi candidati e alla Turchia , a valutare le qualifiche scientifiche delle donne e ad accrescere le loro possibilità di contribuire alla ricerca tecnico-scientifica e allo sviluppo .
Signor Presidente , Commissario Busquin , onorevoli colleghi , il mio gruppo ha letto con molta attenzione la relazione della onorevole McNally sul tema " Donne e scienza " , rimanendo alquanto insoddisfatto nel constatare lo squilibrio esistente tra la posizione della donne e degli uomini nel mondo scientifico .
Tuttavia riteniamo importante che si esponga il quadro della situazione e che si formulino proposte atte a migliorare la posizione delle donne .
Nel frattempo , il Commissario Busquin ha inoltre provveduto alla pubblicazione della relazione riguardante uno studio effettuato su richiesta della Commissione europea .
Dodici importanti scienziate provenienti da diversi Stati membri hanno reso noti una serie di dati concreti per mostrare la situazione di squilibrio che caratterizza l' universo scientifico .
Hanno inoltre formulato alcune proposte di natura molto pragmatica per migliorare l' attuale situazione delle donne .
Dallo studio emerge chiaramente come la causa alla base di tale squilibrio sia da ricercare nello stesso mondo scientifico e non nelle donne , le quali , secondo quelli che non sono altro che pregiudizi , avrebbero altri interessi o ambizioni e opterebbero per scelte diverse .
Le situazioni critiche si riscontrano all' interno delle università , degli istituti di ricerca e nell' industria , settori caratterizzati da uno squilibrio nella suddivisione delle funzioni .
La percentuale di professori di sesso femminile in un corpo decente varia , ad esempio , dal 4 a un massimo del 18 percento .
E ' inoltre emerso come il numero di professoresse all' interno di uno stesso istituto sia nettamente inferiore rispetto al numero di assistenti donne .
Da un' analisi dei dati relativi alle candidature si evince che le donne che ambiscono chiaramente a una carriera scientifica vengono assunte in misura nettamente inferiore rispetto ai loro colleghi di sesso maschile .
La possibilità di diventare madri non sembra rappresentare di per sé un ostacolo , al contrario : le donne sposate con bambini pubblicano di più rispetto alle donne single .
Da notare che nei paesi dell' Europa meridionale sono molte di più le donne che intraprendono una carriera scientifica rispetto ai paesi dell' Europa settentrionale .
Una spiegazione per questa differenza può essere la seguente : nei paesi del nord esiste una legislazione più flessibile in materia di interruzione del rapporto lavorativo , che comporta però lo svantaggio di rendere più difficoltoso il reinserimento nel mondo del lavoro per portare avanti la propria carriera scientifica .
E ' necessario quindi prestare molta attenzione nel momento in cui si studiano provvedimenti a favore della donna e della famiglia , e prendere i dovuti accorgimenti affinché le donne possano effettivamente disporre delle stesse possibilità degli uomini .
Speriamo che questo studio , congiuntamente alla relazione della onorevole McNally , possa stimolare ulteriori iniziative che rispondano al bisogno di dati e cifre .
Siamo certi che la Commissione europea compierà i passi necessari per fare in modo che le proposte avanzate siano tradotte in realtà .
Vorrei concludere con le parole del Commissario signora Diamantopoulou : combattiamo per i nostri diritti e non per i pregiudizi .
Signor Presidente , onorevoli colleghi , consentitemi prima di tutto di esprimere il mio rammarico per il fatto che il dibattito sulla Conferenza " Pechino + 5 " sia già stato rimandato alla fine della sessione parlamentare un mese fa e la stessa cosa vale ora per quello su " Donne e scienza " .
Non appena si tratta di donne , si ha l ' impressione che si tenda sempre a relegare la discussione alla fine di tutti gli altri dibattiti , cosa che deploro .
Signor Presidente , onorevoli colleghi , leggendo la relazione della onorevole McNally ci si accorge immediatamente di avere a che fare con una questione essenziale .
" Donne e scienza " è un titolo che potrebbe trarre in inganno se lo si collocasse in un elenco infinito e incompleto di " Donne e ... tale o tal altro tema " : l ' enumerazione è necessaria , ancorché a volte non sia all' altezza di spiegare l ' importanza di un problema .
Si tratta di una questione essenziale , da secoli al centro della controversia sull ' eguaglianza dei sessi .
Le donne possono avere un intelletto simile a quello degli uomini ?
Le donne sono capaci di svolgere attività scientifica ?
Alcuni ne dubitano ancora , sebbene la risposta sia ormai e per sempre affermativa .
Tuttavia è proprio qui che incominciano le difficoltà .
Se la situazione delle donne in campo scientifico è preoccupante , lo si deve a tutta una serie di problemi di difficile soluzione .
La scienza , attività simbolica , rimane un privilegio maschile , esattamente come la responsabilità politica .
Si ritrovano gli stessi impedimenti sia quando si tratta di condividere il potere politico , sia quando la condivisione riguarda quello del pensiero .
In entrambi i casi è in gioco il potere maschile .
Proponiamo allora gli stessi rimedi , quale l ' istituzione della parità in campo politico , via tentata da alcuni paesi dell ' Unione .
Le donne conseguono ottimi risultati a scuola e non vi è nulla che giustifichi il fatto che esse siano così poco numerose nel mondo della ricerca .
Gli ostacoli alla carriera scientifica sono esterni alla ricerca stessa .
In altre parole , non è sufficiente accedere allo spazio scientifico , si deve anche fare in modo che si crei uno spazio per le donne che non sia solo quello delle eterne invitate - come è stato ben evidenziato dal colloquio organizzato dalla Commissione che si è svolto nell ' aprile del 1998 .
L ' orientamento scolastico ed universitario rimangono un enigma in materia di parità dei sessi .
Le scienze esatte si organizzano spesso in modo tale da scoraggiare le donne .
L ' apprendimento misto , tanto quanto l ' eventuale sessismo degli insegnanti , dei genitori e delle istituzioni sono difficoltà lungi dall ' essere risolte .
Quanto alle scienze umane , esse avranno un senso solo se integreranno la necessità di una riflessione sulla dimensione " uomo-donna " in tutti i problemi sociali ed umani .
Non si deve chiaramente avere una visione miope della scienza e si deve sapere che non si può pensare alla società senza introdurre la dimensione " uomo-donna " .
Oggi siamo ancora in alto mare .
La relazione della onorevole McNally , la cui esaustività e complessità giudico in maniera positiva , mi pare importante poiché insiste sui rimedi , se non sulle soluzioni , al problema rappresentato dal difficile esercizio della scienza , vale a dire , in particolare , sui dati , sui numeri relativi alla presenza delle donne nei vari comparti , sulle borse di studio e sui diplomi , sull ' adozione di misure vincolanti per sviluppare la presenza delle donne nella ricerca , così come sulla promozione di studi sui meccanismi della discriminazione sessuale , sulla creazione all ' interno delle Direzioni generali della Commissione di gruppi di lavoro e di organi di controllo .
Plaudo al fatto che la relazione non abbia omesso né il problema del potere delle donne nella scienza ...
( Il Presidente interrompe l ' oratore ) Signor Presidente , mentre il tema delle pari opportunità ha un valore importante nei Trattati , per esempio negli articoli 2 e 3 del Trattato di Amsterdam , nel mondo del lavoro si notano al riguardo notevoli carenze .
Nel settore delle scienze e della tecnologia - il tema che stiamo affrontando - , l' uguaglianza tra i sessi è realizzata solo in misura modestissima .
Le donne sono principalmente occupate in posti di lavoro precari e hanno redditi inferiori a quelli dei loro colleghi uomini .
Meno del 10 percento delle donne detiene incarichi di ricerca o posizioni di dirigenza .
La ridotta presenza delle donne è in assoluta contraddizione con i loro talenti e le loro capacità , con la notevole creatività e flessibilità che hanno .
Già oggi i programmi europei danno un significativo contributo al miglioramento della qualità dei risultati della ricerca , ma anche all' approfondimento dei rapporti di collaborazione tra gli Stati membri .
Importanti per uno sviluppo positivo sono , da una parte , i materiali statistici con dati specifici per i due sessi e , dall' altra , la conoscenza di diversi modelli di promozione della condizione delle donne .
Altri programmi comunitari , come SOCRATES e LEONARDO per l' istruzione e la formazione , prevedono un ' interazione con misure a livello nazionale , per esempio sotto forma di piani didattici che diano maggiore rilievo nella scuola a materie come matematica e scienze naturali .
In seguito , le giovani si conquisteranno l' accesso alle tecnologie dell' informazione .
Molte di loro diventeranno scienziate di rilievo , e faranno anche carriera , una volta tanto non nei settori a tradizionale predominio femminile , come l' insegnamento o le professioni mediche o sociali .
Che cosa è necessario fare ?
Servono più posti di lavoro a tempo parziale , più strutture aziendali di custodia dei bambini e , in modo particolare , più donne negli organismi responsabili per la consultazione , la selezione e le decisioni relative a progetti e a posti di lavoro .
Tuttavia io non condivido la mania delle quote .
Fissare rigidamente una quota di donne di almeno il 40 percento nei programmi e negli istituti di ricerca è in contraddizione con la considerazione di sé di quelle donne che si sono fatte o si faranno strada da sole , senza tali cosiddetti aiuti .
Comunque posso totalmente accettare le quote in quanto strumento flessibile di orientamento a fronte di una situazione di stridente carenza di rappresentanza delle donne nella scienza .
Signor Presidente , innanzi tutto mi congratulo con la Commissione per la tempestività e per l' ottima qualità della comunicazione " Donne e scienza " , nella quale si evidenzia lo squilibrio esistente e la necessità di modificare tale situazione .
Ringrazio inoltre la onorevole McNally per l' eccellente relazione e le proposte formulate .
A mio giudizio , la relazione non poteva giungere in un momento più opportuno .
E ' risaputo che la partecipazione delle donne alla vita attiva è essenziale per il futuro dell' Europa .
Il tasso di occupazione in Europa è inferiore a quello degli USA e del Giappone e a questo fatto non è estraneo il basso tasso di lavoro femminile nella maggior parte degli Stati membri .
Se il ruolo delle donne è fondamentale per aumentare la produzione europea , va sottolineata l' importanza del suo contributo per il finanziamento della previdenza sociale e , di conseguenza , per il mantenimento di un modello sociale .
Ma non basta analizzare la quantità di lavoro svolto dalle donne nell' Unione europea : a nostro parere , è essenziale la qualità del lavoro effettuato e il suo riconoscimento da parte della società ; tutto questo , associato alla qualificazione professionale delle donne , dev' essere all' altezza della loro partecipazione nei settori più esigenti in termini di formazione professionale e nei quali l' Unione europea presenta enormi carenze .
Nell' Unione europea sono 700.000-800.000 i posti di lavoro vacanti a causa della mancanza di personale in possesso di una formazione adeguata per lo sviluppo della società dell' informazione e l' utilizzo delle nuove tecnologie .
Pertanto , alle scienziate europee devono essere offerti tutto il sostegno e l' apertura necessari affinché esse possano svolgere in questo settore non solo il ruolo che meritano ma anche il ruolo di cui l' Europa ha bisogno .
La tempestività di questa relazione è legata al fatto che la Presidenza portoghese organizzerà a Lisbona nel prossimo mese di marzo un Vertice straordinario sull' occupazione , le riforme economiche e la coesione per un' Europa dell' innovazione e della conoscenza , che mira a gettare le basi per un modello di sviluppo che collochi l' Europa in una posizione di primo piano per quanto riguarda la competitività economica sul piano mondiale .
Ciò non sarà possibile senza un' ampia partecipazione delle scienziate europee .
A questo fine occorre adottare misure positive in questo campo e non limitarsi a lasciare spazio all' evoluzione della società e alle politiche di mainstreaming .
Nutro fondate speranze che la Presidenza portoghese rivolga la dovuta attenzione alla partecipazione delle donne a tale programma , non solo perché se ne occupa il Ministero portoghese per le pari opportunità , ma anche - e non a caso - perché il coordinamento del programma da presentare nel corso del Vertice di Lisbona è stato affidato dal Primo ministro portoghese ad una scienziata .
Spero che le buone intenzioni della Commissione e del Consiglio si traducano in proposte concrete volte ad assicurare un maggiore coinvolgimento delle donne europee , in termini sia quantitativi sia qualitativi , nel campo della scienza e delle nuove tecnologie .
Signor Presidente , onorevoli colleghi , oggi discutiamo del problema dell ' accesso delle donne alla ricerca e alla scienza .
Né il testo della Commissione né la relazione raggiungono lo scopo fissato .
Anzitutto non collegano il problema alla questione femminile , né presentano dati statistici che potrebbero offrire un quadro chiaro della situazione , ma si limitano ad offrire alcune percentuali sui due sessi negli studi universitari , ignorando il fatto che vi è un abisso tra studi accademici e lavoro di ricerca .
La principale carenza dei documenti qui presentati sta nel fatto che non approfondiscono la problematica , né mettono in luce le sue ragioni .
In pratica , il vago riferimento all ' esistenza di complessi ostacoli strutturali o di una mentalità prettamente maschile nel campo della ricerca non può essere considerato come un serio tentativo di interpretare la situazione .
La mancata valorizzazione delle forze produttive e , in particolare , del potenziale umano , nonché l ' assenza di pari opportunità sono le caratteristiche primarie del sistema capitalistico .
Ciò ha forti ripercussioni specie sui gruppi sociali più sensibili , come i giovani e le donne .
Non è un caso che negli ex Stati socialisti la condizione della donna e la sua posizione sociale fossero migliori rispetto all ' occidente .
La società in cui viviamo ha creato un ambito ostile nei confronti delle donne .
Ad esempio , la politica di incessante riduzione della previdenza sociale e di smantellamento del sistema pubblico di sicurezza sociale costringe la donna a subire pressioni sempre maggiori e a dedicarsi al suo ruolo tradizionale .
Ciò vale ancor di più per le scienziate .
Il problema non si risolve certo facendo ricorso alla cosiddetta flessibilità o al lavoro a tempo parziale , perché la ricerca presuppone dedizione e lavoro stabile .
Nessuno potrebbe obiettare a molte delle proposte incluse nella risoluzione , come le statistiche più dettagliate , la banca dati sugli esperti donne e così via .
Tali misure , però , non sono una risposta sufficiente , e il problema non si risolve imponendo le quote .
E ' necessaria una politica diversa che rispetti l ' essere umano in generale e la donna in particolare , una politica che non persegua il profitto di pochi e lo sfruttamento di molti .
Non ci aspettiamo che l ' Unione segua una simile politica , bensì che siano i cittadini dell ' UE ad imporla .
Signor Presidente , sono molto lieto di prendere la parola per illustrare la mia adesione a questo programma , presentato dall' onorevole McNally , relativo a un inserimento il più ampio possibile delle donne in campo scientifico .
Per la prima volta parlo in qualità di rappresentante del Partito delle pensionate .
Mentre io sono il segretario nazionale del Partito dei pensionati in Italia , la presidente è una donna , Giuseppina Cardazzi , e quindi noi riconosciamo ampiamente l' importanza delle donne .
Credo che in nessun altro campo come in quello della scienza sia così importante realizzare la parità tra uomini e donne .
Abbiamo avuto - tanto per citare alcuni esempi - solo scienziati uomini , come Leonardo da Vinci , Michelangelo , von Braun , Einstein , eccetera .
Pensi , Commissario Busquin , se le donne negli ultimi duemila anni avessero avuto le stesse opportunità degli uomini !
Pensi , Presidente Provan , se le donne fossero da duemila anni nella posizione in cui la Commissione vuole porle con questa proposta .
Io sono assolutamente certo che , se così fosse stato , in questo momento avremmo un progresso notevolmente più ampio di quello che c' è stato .
Le donne , com' è noto , vivono molto più a lungo degli uomini .
Ci chiediamo ancora cosa avranno mai di più degli uomini , ma sono certo che quel qualcosa , che ancora non conosciamo , si manifesterà anche nelle ricerche scientifiche .
Questo provvedimento è molto più importante per il fatto che consente alle donne di esprimere questa loro capacità scientifica - fino ad oggi nascosta - che non per il fatto di offrire loro opportunità di lavoro .
Per questo motivo sono particolarmente felice di dichiarare il mio parere favorevole a questa relazione .
Signor Presidente , onorevoli colleghi , l' esperienza ci insegna che chi non fa parlare di sé purtroppo viene spesso dimenticato , e quindi noi stasera parliamo delle donne .
Grazie , onorevole collega , per le sue parole cordiali ed incoraggianti .
Però tutti noi sappiamo , in base all' esperienza e grazie agli interventi ascoltati oggi pomeriggio , che i problemi non sono dovuti a mancanza di buona volontà , e neanche alle donne stesse .
Vi sono ostacoli strutturali e complessi , si potrebbe anche dire impedimenti tipicamente femminili , che continuano a non rendere possibile una maggiore presenza delle donne nella scienza e nella ricerca .
Noi donne siamo sottorappresentate in questo settore , e nessuno di coloro che oggi hanno parlato lo ha negato .
La scienza e la ricerca : chi vuole lavorare in questi settori , chi vuole avere qualche possibilità in questo campo deve essere costantemente a disposizione del lavoro .
Anche questa è una cosa che per le donne è spesso molto , molto difficile .
Si deve essere flessibili .
Le donne sono vincolate dalla famiglia , dai figli , forse anche dal lavoro del marito .
E allora si deve offrire flessibilità , andare incontro alle donne e dare loro la possibilità di continuare sempre a svilupparsi in questo settore che si muove a grande velocità .
Il quinto programma quadro dedica particolare attenzione al tema delle pari opportunità .
Questo impegno dell' Unione europea a favore della parità deve essere applicato in particolare al campo della scienza .
Occorre inoltre incentivare lo sviluppo di strumenti e metodi di introduzione alle materie classiche delle scienze naturali per le giovani , sin da bambine .
Le donne mettono alla prova le loro capacità accademiche negli studi scientifici , però le ricercatrici vengono retribuite meno dei loro colleghi di sesso maschile .
Arrivano raramente ai vertici , alle posizioni di responsabilità .
Il lavoro di ricerca di una donna viene spesso valutato meno dai revisori rispetto a quello dei loro colleghi maschi .
Stasera in quest' Aula ci siamo trovati d' accordo .
Siamo soddisfatti della relazione della Commissione e abbiamo la speranza che in questo modo sia possibile aumentare il numero delle donne nella scienza .
Signor Presidente , il principio dell ' uguaglianza viene rispettato in tutte le politiche dell ' Unione come assoluta priorità e l ' attività scientifica non deve costituire un ' eccezione .
Occorre , pertanto , dare il benvenuto a questa relazione della onorevole McNally , e alla corrispondente comunicazione della Commissione .
E ' auspicabile che la relazione ottenga il consenso di tutta l ' Assemblea .
Vorrei segnalare tre punti che mi sembrano interessanti .
Il primo si riferisce al fatto che , come segnalato nella relazione e nella comunicazione , proprio nei paesi del sud , Italia , Portogallo e Spagna , la presenza delle donne nel campo scientifico è più equilibrata .
Ciò indica che nella scienza , come nella vita in generale , è bene diffidare degli stereotipi .
Il secondo punto si riferisce alle quote .
E ' impossibile evitare gli elementi quantitativi per valutare una politica , ma le quote devono essere considerate globalmente e indicativamente , ossia come una meta da raggiungere a medio o lungo termine , come qualcosa da applicare in termini generali ma non come numeri rigidi da imporre in ogni gruppo consultivo , in ogni gruppo di valutazione o di controllo , automaticamente .
L ' incentivazione , lo stimolo , la promozione , la rimozione di ostacoli , l ' eliminazione di pregiudizi sono obiettivi da perseguire instancabilmente .
Ma , in ogni caso , occorre evitare di mettere il carro davanti ai buoi .
E ' il vecchio problema dei fini e dei mezzi .
I mezzi devono essere adeguati e proporzionati e , soprattutto , non devono mettere a repentaglio il bene superiore da preservare , ossia la qualità , il rigore e il livello dell ' attività scientifica .
Infine , il terzo punto riguarda il fatto che il metodo scientifico non ha sesso .
La signora Curie pensava nello stesso modo di Lord Rutherford , così come la signora Kowaleska non pensava in modo diverso da Elie Cartán .
Occorre fare tutto il possibile al fine di equilibrare la presenza delle donne nel campo scientifico , senza però cercare scorciatoie che ci portino fuori strada .
Signor Presidente , presentando questa comunicazione la Commissione ha voluto prendere un ' iniziativa politica forte sulla questione della collocazione delle donne nell ' ambito della ricerca .
Plaudo al fatto che essa sia stata accolta con molto favore da parte del Parlamento , a cui vanno i miei ringraziamenti per il ruolo importante che esso svolge nella dinamica " donne e scienza " .
La proposta di risoluzione al centro del dibattito odierno corrobora in larga misura gli orientamenti predisposti dalla Commissione .
Si tratta di un incoraggiamento consistente e significativo .
Tuttavia la questione del rapporto tra donne e scienza si inserisce in una prospettiva più ampia riguardo alla politica della ricerca dell ' Unione .
Come ho già dichiarato dinanzi alla commissione per l' industria , il commercio estero , la ricerca e l' energia , la Commissione si prefigge di sviluppare una strategia politica per creare uno spazio europeo della ricerca .
Essa ha adottato una comunicazione in tal senso il 18 gennaio scorso .
La creazione di un tale spazio consentirà di avvalersi nel migliore dei modi del potenziale costituito dalle scienziate e di raccogliere la sfida comune della sottorappresentazione delle donne nella ricerca .
La Commissione è consapevole del dibattito in corso sul principio dell ' applicazione di quote per la partecipazione delle donne in generale .
Tale dibattito si sviluppa anche , beninteso , in relazione alla partecipazione delle donne alla ricerca scientifica .
La Commissione non ha scelto l ' impostazione delle quote obbligatorie , optando piuttosto per quella degli obiettivi quantitativi di partecipazione accompagnata da un controllo e da una valutazione .
La Commissione ritiene che una tale impostazione consentirà di accrescere la partecipazione delle donne nel rispetto del principio dell ' eccellenza scientifica .
La relazione della onorevole McNally , adottata all ' unanimità dalla commissione per i diritti della donna e le pari opportunità , sostiene gli orientamenti della Commissione , il cui obiettivo è quello di portare la rappresentanza femminile ad almeno il 40 percento in alcuni capitoli relativi all ' attuazione del quinto programma quadro .
Tale sostegno è importante .
Fin d ' ora , la presenza delle donne è pari al 26 percento nei gruppi di esperti e al 24 percento nei gruppi di valutazione e di controllo , il che costituisce un notevole progresso rispetto al quarto programma quadro .
Benché molto rimanga da fare , ritengo che abbiamo imboccato la strada giusta .
La onorevole McNally raccomanda inoltre di tener conto - nell ' elaborazione del sesto programma quadro - degli studi d ' incidenza sul genere nei programmi specifici del quinto programma quadro .
Il bando di gara relativo a questi studi è già stato pubblicato dalla Commissione , la quale sta vagliando le offerte ricevute .
I risultati degli studi permetteranno di definire gli orientamenti del sesto programma quadro .
Tuttavia , la promozione delle pari opportunità va ben oltre il puro quadro dei programmi di ricerca comunitari .
Comprendo la preoccupazione del Parlamento , che vorrebbe che si tenesse conto di tale questione nelle altre politiche dell ' Unione .
La Commissione agisce già in tale senso e continuerà a farlo , a titolo esemplificativo , nell ' ambito degli orientamenti per l ' occupazione , quarto asse , e nelle disposizioni regolamentari inerenti ai Fondi strutturali .
Nel suo progetto di riforma che è l ' oggetto di un Libro bianco , la Commissione si prefigge l ' obiettivo di un grande equilibrio nella rappresentazione dei sessi in tutti i campi ed a tutti i livelli della gerarchia .
La onorevole McNally propone di esaminare i motivi dello scarto tra il numero delle donne diplomate in discipline scientifiche e quello di coloro che esercitano in fine una professione in tali campi .
Alcuni oratori hanno ripreso tale idea .
Le ragioni di tale scarto sono complesse e la relazione di recente pubblicazione da parte degli esperti dell ' ETAM le affronta .
E ' importante continuare ad approfondire l ' analisi per meglio individuare gli ostacoli ed i modi per porvi rimedio .
A tal proposito , l ' attuazione del piano d ' azione illustrato nella comunicazione prosegue alacremente e la relazione degli esperti dell ' ETAM - presentata il 23 novembre , in presenza di alcuni parlamentari , tra cui la onorevole McNally ed a cui la onorevole Sörensen ha accennato con molta pertinenza - redige un bilancio della sottorappresentazione delle donne nella ricerca .
Tale relazione , realizzata da esperti indipendenti , costituisce un utile strumento per la promozione della discussione e per la relativa definizione di misure concrete .
La versione finale di quel documento sarà trasmessa al Parlamento .
Ci sono , tuttavia , ulteriori sviluppi .
Vorrei ricordare che nel mese di luglio è stata organizzata una riunione delle reti di scienziate e che un gruppo di funzionari nazionali si è riunito il 29 e il 30 novembre per operare un raffronto tra le politiche di promozione delle donne in ambito scientifico nei vari Stati membri .
A tal proposito la Commissione prende alcune misure in collaborazione con gli Stati membri - la onorevole Gröner ha sottolineato gli sforzi compiuti dalla Germania in tale materia .
Insieme con gruppi di esperti nazionali , la Commissione sviluppa indicatori statistici sulla partecipazione delle donne alla ricerca europea , perché è molto importante poter disporre di indicatori affidabili a tutti i livelli e gli esperti nazionali sono a tal fine molto utili .
Vorrei infine segnalarvi che il 3 e il 4 aprile prossimi si svolgerà a Bruxelles una grande conferenza europea per fare il punto insieme con tutte le parti interessate : Parlamenti nazionali , amministrazioni nazionali , istituti di ricerca e reti .
Siete , beninteso , caldamente invitati a partecipare a tali lavori .
Vorrei aggiungere che , conformemente all ' impegno preso nella comunicazione , la Commissione intende informare regolarmente il Parlamento in merito ai progressi registrati .
Nel 2001 verrà peraltro redatta , come sottolineato da alcuni deputati , una comunicazione sulla base di tutte le relazioni che saranno state realizzate .
Concluderò ribadendo che la questione " Donne e scienza " impone di non limitarsi a guardare solo i programmi di ricerca dell ' Unione ; essa deve essere al centro di un ampio dibattito .
Così è stato oggi in Aula .
Ritengo comunque - e di ciò vorrei ringraziarvi - che la risoluzione del Parlamento costituirà un importante sostegno in tale contesto .
La discussione è chiusa .
La votazione si svolgerà nella prossima tornata .
( La seduta termina alle 20.00 )
